Mape




1. Rani Rim i njegovi susedi



2. Položaj Rima



3. Rimska Italija



4. Grad Rim u periodu carstva



5. Rimski svet





PREDGOVOR




•



ISTORIJA RIMA



STARI RIM JE važan. Zanemariti Rimljane ne znači samo zažmuriti na daleku prošlost. Rim nam i dalje pomaže da de nišemo način na koji shvatamo naš svet i razmišljamo o

sebi, od visokih teorija do prizemnih komedija. Posle dve hiljade

godina Rim i dalje podupire zapadnu kulturu i politiku, ono što

pišemo i način na koji vidimo svet i svoje mesto u svetu.

Ubistvo Julija Cezara na, kako su to Rimljani zvali martovske

ide, 44. godine p. n. e. stvorilo je šablon, a ponekad i nezgrapno

opravdanje za ubistva tirana. Položaj carske teritorije Rima

podvlači političku geogra ju savremene Evrope i šire. Glavni

razlog zbog kog je London prestonica Ujedinjenog Kraljevstva

jeste činjenica da su ga Rimljani proglasili glavnim gradom

svoje provincije Britanije – opasnog mesta koje je po njihovom

mišljenju ležalo iza velikog Okeana koji okružuje civilizovani

svet. Rim nam je zaveštao ideje slobode i građanstva koliko i

ideje carske eksploatacije, zajedno s rečnikom savremene

politike, od „senatora“ do „diktatora“. Pozajmio nam je svoje

krilatice, od: „Boj se Grka i kada poklone nose“, preko: „Hleba i

igara“, do: „Svira dok Rim gori“ – pa čak i onu: „Dok ima života,

ima i nade.“ U manje-više jednakoj meri izazivao je smeh,

strahopoštovanje i užas. Gladijatori privlače publiku danas koliko i nekada. Vergilijev veliki ep o osnivanju Rima, Enejida,

gotovo sigurno je imao više čitalaca u dvadesetom nego u

prvom veku nove ere.

Pa ipak, pisana istorija starog Rima dramatično se promenila

tokom poslednjih pedeset godina, a još više tokom dva i po veka

otkako je Edvard Gibon napisao Opadanje i pad Rimskog carstva,

svoj neobični istorijski eksperiment koji je pokrenuo savremeno

proučavanje rimske istorije na engleskom govornom području.

Delimičan razlog su novi načini posmatranja starih dokaza i

različita pitanja kojima ih podvrgavamo. Opasan je mit da smo

mi bolji istoričari od naših prethodnika. Nismo. Ali mi

pristupamo istoriji Rima s drugačijim prioritetima – od rodnog

identiteta do snabdevanja hranom – pa nam drevna prošlost

govori drugačijim izrazima.

Tu je i izuzetan broj novih nalaza iskopanih iz zemlje,

izvađenih iz vode, pa čak i pronađenih u bibliotekama, koji nam

donose novosti iz starog veka i govore nam više o starom Rimu

nego što su savremeni istoričari ikada mogli da znaju. Sada

imamo rukopis dirljivog eseja jednog rimskog lekara kome su

sve dragocenosti izgorele u požaru, a taj esej pojavio se u jednom

grčkom manastiru tek 2005. godine. Imamo olupine

sredozemnih teretnih brodova koji nikada nisu stigli do Rima,

pune stranih skulptura, nameštaja i staklarije namenjene

bogataškim kućama, kao i vina i maslinovog ulja koje su

kupovali svi. Dok ovo pišem, arheolozi pažljivo ispituju uzorke

izvađene iz ledene kape Grenlanda i nalaze, čak i tamo, tragove

zagađenja koje je izazivala rimska industrija. Drugi pod

mikroskopom ispituju ljudski izmet pronađen u septičkoj jami u

Herkulaneumu u južnoj Italiji kako bi popisali namirnice koje su Rimljani unosili u svoj sistem za varenje – i koje su izbacivali.

Mnogo jaja i morskih ježeva, glasi delimičan odgovor.

Istorija Rima oduvek se pisala iznova; na neki način mi

znamo više o starom Rimu nego što su znali sami stari Rimljani.

Drugim rečima, rimska istorija je rad u toku. Ova knjiga je moj

doprinos tom većem projektu; ona iznosi moj stav o tome zašto

je istorija Rima važna. Naslov potiče iz još jedne slavne rimske

krilatice: „Senatus populusque Romanus“, odnosno: „Senat i

narod rimski.“

Knjiga je nastala iz lične radoznalosti prema rimskoj istoriji,

iz uverenja da je i dalje vredno voditi dijalog sa starim Rimom i

zbog pitanja kako je malo i vrlo obično seoce u srednjoj Italiji

postalo sila koja je zavladala ogromnim teritorijama na tri

kontinenta.

Ovo je knjiga o tome kako je Rim rastao i dugo održavao svoj

položaj, ne o opadanju i propasti Rima, ako se to uopšte i

dogodilo u smislu u kom je Gibon to zamišljao. Istoriji Rima

prikladan završetak može se dati na mnogo načina. Neki su

odabrali preobraćanje cara Konstantina na hrišćanstvo na

samrtnoj postelji 337. godine nove ere, ili vizigotsku pljačku

Rima 410. godine nove ere pod vođstvom Alarika. Moja istorija

Rima završava se važnim trenutkom iz 212. godine nove ere

kada je car Karakala sve slobodne stanovnike Rimskog carstva

proglasio punopravnim rimskim građanima, čime je izbrisao

razliku između osvajača i pokorenih i dovršio postupak širenja

prava i povlastica rimskih građana započet gotovo hiljadu

godina ranije.

No, ova knjiga nije jednostavni izraz divljenja. Mnogo štošta

iz klasičnog sveta – i rimskog i grčkog – izaziva naše zanimanje i

traži našu pažnju. Naš svet bio bi neizmerno siromašniji kada ne bismo nastavili da komuniciramo s njihovim. No, divljenje je

nešto drugo. Kao čedo svog doba, nakostrešim se kad čujem da

ljudi govore o „velikim“ rimskim osvajačima, čak i o rimskom

„velikom“ carstvu. Trudila sam se da naučim da posmatram sve

i s druge strane.

Štaviše, ova knjiga se sukobljava s mitovima i poluistinama o

Rimu uz koje sam, kao i mnogi drugi, odrastala. Rimljani nisu od

početka imali veličanstveni plan za osvajanje sveta. Iako su

vremenom počeli da se razmeću svojim carstvom kao

nekakvom nesumnjivom sudbinom, motivi koji su prvobitno

pokrenuli njihovo vojno širenje kroz sredozemni svet i šire bili

su i ostali jedna od velikih istorijskih zagonetki. Stvarajući svoje

carstvo Rimljani nisu brutalno gazili nedužne narode koji su

gledali svoja posla u skladu i miru dok se legije nisu pojavile na

horizontu. Rimske pobede bile su nesumnjivo krvave. Osvajanje

Galije Julija Cezara s pravom se poredi s genocidom i u tim

terminima Rimljani su ga kritikovali u to vreme. No, Rim se nije

širio u svet zajednica koje su živele u miru jedne s drugima, nego

u svet urođenog nasilja, suparničkih centara moći podržanih

vojnom silom (druga vrsta podrške nije ni postojala) i malih

carstava. Neprijatelji Rima bili su većinom militaristi kao i sam

Rim, ali iz razloga koje ću pokušati da objasnim, oni nisu

pobedili.

Rim nije bio nasilni mlađi brat klasične Grčke posvećen

gradnji, vojnoj delotvornosti i apsolutizmu, dok su Grci bili

skloniji intelektualnoj radoznalosti, pozorištu i demokratiji.

Nekim Rimljanima je odgovaralo da se pretvaraju da je tako, a i

mnogim savremenim istoričarima odgovara da prikazuju

klasični svet kao jednostavnu podvojenost između dveju vrlo

različitih kultura. To je, kao što ćemo videti, zabluda na obe strane. Grčki gradovi-države voleli su da pobeđuju u bitkama

koliko i Rimljani, i većinom nisu imali gotovo nikakve veze s

kratkotrajnim atinskim eksperimentom s demokratijom. Mnogi

rimski pisci ne samo da nisu bez razmišljanja zagovarali

imperijalnu moć, nego su bili najoštriji kritičari imperijalizma

svih vremena. „Oni stvaraju pustoš i nazivaju to mirom“, glasi

parola kojom se često sumiraju posledice vojnih osvajanja.

Napisao ju je u drugom veku nove ere rimski istoričar Tacit

govoreći o rimskoj moći u Britaniji.

Istorija Rima je veliki izazov. Ne postoji samo jedna priča o

Rimu, naročito od vremena kada se rimski svet proširio daleko

izvan Italije. Istorija Rima nije ista kao istorija rimske Britanije

ili rimske Afrike. Moja knjiga se najvećim delom bavi gradom

Rimom i rimskom Italijom, ali postaraću se da pogledam i Rim

spolja, s tačke gledišta onih koji su živeli na širim teritorijama

carstva kao vojnici, pobunjenici ili ambiciozni saradnici. A vrlo

različite vrste istorije moraju da se pišu o različitim periodima.

O najranijoj istoriji Rima i vremenu kada je u četvrtom veku pre

nove ere od malog sela izrastao u važnog igrača na italijanskom

poluostrvu nemamo nikakvih zapisa Rimljana iz tog doba. Priča

o tome mora da bude smela rekonstrukcija koja cedi iz

pojedinačnih dokaza – sedne krhotine grnčarije, nekoliko slova

uklesanih u kamen – sve što može. Svega tri veka kasnije

problem je potpuno obrnut: kako shvatiti mase ondašnjih

protivrečnih dokaza iz tog vremena koje mogu lako da

preopterete svaku jasnu priču.

Rimska istorija iziskuje i naročitu vrstu mašte. Na neki način

istraživanje starog Rima u dvadeset prvom veku je kao hodanje

po žici, čin veoma pažljivog balansiranja. Ako pogledate odozgo

na jednu stranu, sve deluje sigurno i poznato: vode se razgovori u koje bismo gotovo mogli da se uključimo o prirodi slobode ili o

problemima polova; tu su zgrade i spomenici koje prepoznajemo

i porodice koje žive na način koji razumemo, sa sve neposlušnim

šiparcima, ima i šala koje „kapiramo“. Ono s druge strane deluje

kao potpuno nepoznata teritorija. To ne znači samo ropstvo,

prljavštinu (u starom Rimu gotovo da nije postojalo prikupljanje

ljudskog otpada), pokolji ljudi u arenama i smrt od bolesti čije

lečenje danas shvatamo zdravo za gotovo, ali i novorođenčad

bačena na hrpe smeća, devojčice-neveste i razmetljivi sveštenici

evnusi.

To je svet koji ćemo početi da istražujemo kroz jedan poseban

trenutak u rimskoj istoriji o kom su Rimljani neprestano lupali

glavu, a savremeni pisci, od istoričara do dramatičara,

neprekidno raspravljaju. Taj trenutak najbolje će nas upoznati s

jednim od ključnih likova starog Rima, s bogatstvom rasprave

Rimljana o sopstvenoj prošlosti i o tome kako je se mi i dalje

prisećamo i pokušavamo da je shvatimo – i o tome zbog čega su

istorija Rima, senata i naroda rimskog i dalje važni.





PRVO POGLAVLJE




•



CICERONOV



NAJSLAVNIJI ČAS



SPQR: 63. godina pre nove ere



NAŠA ISTORIJA STAROG Rima počinje sredinom prvog veka pre nove ere, više od šest stotina godina posle osnivanja grada. Ona počinje nagoveštajima revolucije, terorističkim zaverama

za uništenje grada, tajnim operacijama, javnim huškanjem i

hapšenjima i pogubljenjima po kratkom postupku građana

(nedužnih ili ne) u interesu unutrašnje bezbednosti. Godina je

63. pre nove ere. Na jednoj strani je Lucije Sergije Katilina,

nezadovoljni propali aristokrata i tvorac zavere, kako se

verovalo, za ubistvo rimskih izabranih zvaničnika i spaljivanje

grada – čime bi se poništili svi dugovi, i bogataški i siromaški.

Na drugoj strani je Marko Tulije Ciceron (nadalje samo Ciceron),

slavni govornik, lozof, sveštenik, pesnik, političar, duhoviti

kozer, jedan od onih obeleženih da budu ubijeni – i čovek koji je

neprestano koristio svoj govornički dar da se hvališe kako je

otkrio Katilininu strašnu zaveru i spasio državu. To je bio njegov

najslavniji čas.

Godine 63. pre nove ere Rim je bio ogromna metropola s više

od milion stanovnika, veći od svih drugih evropskih gradova

pre devetnaestog veka. Mada još nije bilo careva, Rim je vladao

carstvom koje se protezalo od Španije do Sirije i od južne

Francuske do Sahare. Bila je to prostrana mešavina raskoši i

prljavštine, slobode i eksploatacije, građanskog ponosa i krvavih

građanskih ratova. U sledećim poglavljima vratićemo se u

mnogo ranije dane, na sam početak rimskog vremena i na rane

ratne i one druge poduhvate rimskog naroda. Razmislićemo o

tome šta leži iza nekih priča o ranom Rimu koje su i danas

uzbudljive, od Romula i Rema do silovanja Lukrecije. I

postavljaćemo pitanja koja istoričari postavljaju od samog

antičkog doba. Kako je i zašto običan gradić u srednjoj Italiji

postao toliko veći od svih gradova na drevnom Sredozemlju i

stekao vlast nad tako ogromnim carstvom? Po čemu su Rimljani

bili toliko posebni, ako su bili? No, kada je reč o istoriji Rima,

nema mnogo smisla započeti priču od samog početka.

Tek od prvog veka pre nove ere možemo da istražujemo Rim,

izbliza i uz slikovite pojedinosti, kroz oči savremenika. Opstalo

je izuzetno bogatstvo reči iz tog vremena: od privatnih pisama

do javnih govora, od lozo je do poezije – epske i erotske, učene

i ulične. Zahvaljujući tome i dalje možemo da pratimo

svakodnevne igre najvažnijih rimskih političara. Možemo da

prisluškujemo njihova pogađanja i nagodbe i da vidimo kako

jedni druge ubadaju u leđa, metaforički i doslovno. Možemo čak

da okusimo i njihove privatne živote: bračne svađe, nevolje s

prilivom novca, tugu zbog smrti voljene dece ili ponekad

voljenih robova. Na zapadu nema starijeg perioda koji možemo

da upoznamo tako podrobno i intimo (ne postoje ni izbliza tako

bogati i raznovrsni izvori iz klasične Atine). Tek posle više od hiljadu godina, u svetu renesansne Firence, pronaći ćemo drugo

mesto koje ćemo moći tako podrobno da upoznamo.

Što je još važnije, tokom prvog veka pre nove ere sami rimski

pisci počeli su sistematski da proučavaju ranija stoleća svog

grada i svog carstva. Radoznalosti prema prošlosti Rima

svakako je bilo i ranije: još možemo, na primer, da čitamo

analizu uspona grada iz pera jednog stanovnika Grka napisanu

sredinom drugog veka pre nove ere. No, tek od prvog veka pre

nove ere rimski naučnici i kritičari počeli su da postavljaju

brojna istorijska pitanja koja postavljamo i danas. Postupkom

koji je sjedinio učeno istraživanje s dosta konstruktivne mašte,

sastavili su verziju rane istorije Rima na koju se i danas

oslanjamo. Mi i dalje vidimo istoriju Rima, makar delimično,

kroz oči iz prvog veka pre nove ere. Drugim rečima, istorija Rima

kakvu poznajemo nastala je tada.

Šezdeset treća godina tog stoleća ključno je važna. Tokom

hiljadu godina koje ćemo istražiti u ovoj knjizi Rim se mnogo

puta suočavao s opasnošću i porazom. Oko 390. godine pre nove

ere, na primer, grad je okupirala pljačkaška banda Gala. Godine

218. pre nove ere kartaginski vojskovođa Hanibal proslavio se

prešavši Alpe s trideset sedam slonova i naneo je stravične

gubitke Rimljanima pre nego što su na kraju uspeli da ga

potuku. Procenjuje se da su Rimljani u bici kod Kane 216. godine

pre nove ere izgubili sedamdeset hiljada ljudi za jedno popodne,

što znači da je to krvoproliće jednako bici kod Getisburga ili

borbama prvog dana na Somi, ako ne i veće. Jednako strašna u

rimskoj mašti bila je i 70. godina pre nove ere kada se na brzinu

prikupljena vojska bivših gladijatora i begunaca pod

zapovedništvom Spartaka pokazala više nego doraslom nekim

rđavo obučenim legijama. Rimljani nisu bili nepobedivi na bojnom polju kao što mi pretpostavljamo niti kao što su oni

voleli da se prikazuju. No, 63. godine pre nove ere suočili su se s

neprijateljem iznutra, s terorističkom zaverom u samom srcu

rimske elite.

Priča o ovoj krizi može da se prati vrlo podrobno iz dana u

dan, povremeno čak iz sata u sat. Tačno znamo gde se veći deo

događaja odigrao, a na nekim mestima i dalje stoje isti

spomenici koji su vladali pozornicom 63. godine. Možemo da

pratimo operaciju obmane koja je donela Ciceronu informacije o

zaveri i da vidimo kako je Katilina proteran iz grada, otišao u

logor svoje zbrda-zdola sakupljene vojske severno od Rima i

pošao u bitku protiv zvaničnih rimskih legija koja ga je stajala

života. Imamo uvid i u neke argumente, kontroverze i šira

pitanja koje je kriza podstakla i još ih podstiče.





1. Teški lukovi i stubovi Tabularijuma ugrađeni u Mikelanđelovu

palatu još su važna znamenitost na jednom kraju rimskog Foruma. Podignut svega deceniju-dve pre nego što je Ciceron postao konzul

63. godine pre nove ere, Tabularijum je svakako bio jedan od

najvećih arhitektonskih podviga. Njegova svrha nije sasvim jasna.

To je očigledno bila nekakva javna ustanova, ali ne obavezno registar

(tabularium) kao što se često pretpostavlja.



Surovi Ciceronov odgovor – uključujući i ona pogubljenja po

kratkom postupku – neulepšan su primer nevolja koje nas muče

i danas. Da li je dozvoljeno ukloniti „teroriste“ bez primene

zakonskog postupka? Do koje mere treba da se žrtvuju

građanska prava u ime unutrašnje bezbednosti? Rimljani nisu

nikada prestali da raspravljaju o „Katilininoj zaveri“, kako je

nazvana. Je li Katilina bio u potpunosti zao ili za njegove

postupke ima olakšavajućih okolnosti? Po koju cenu je revolucija

izbegnuta? Događaji iz te godine i krilatice nastale tada i dalje odzvanjaju kroz istoriju Zapadnog sveta. Neke tačne reči

izgovorene u napetim raspravama vođenim po otkriću zavere

još imaju mesta u našoj političkoj retorici i još se, kao što ćemo

videti, pojavljuju na plakatima i zastavama, pa čak i u tvitovima

savremenih političkih protesta.

Kako bilo da bilo, ova zavera nas vodi u središte rimskog

političkog života prvog veka pre nove ere, u njegova pravila,

kontroverze i sukobe. Time nam omogućava da zavirimo u dela

„Senata“ i „naroda rimskog“ – dveju ustanova čiji su nazivi

ugrađeni u naslov moje knjige, SPQR (Senatus populusque

Romanus). Svaka za sebe, a ponekad međusobno oštro

sukobljene, ove ustanove bile su glavni izvori političke vlasti u

Rimu u prvom veku pre nove ere. Zajedno su činili skraćenu

parolu zakonite moć rimske države, parolu koja je opstala tokom

čitave rimske istorije, a koristi se i u dvadeset prvom veku u

Italiji.

Još šire posmatrano, rimski senat (bez naroda rimskog)

pozajmio je svoj naziv savremenim zakonodavnim telima u

čitavom svetu, od Sjedinjenih Država do Ruande.





2. SPQR se i dalje viđa u gradu Rimu na svemu, od poklopaca šahtova

do kontejnera za smeće. Poreklo tog akronima može se ispratiti

unazad do Ciceronovog doba i jedan je od najtrajnijih u istoriji. Ne

čudi što je nastala i parodija, vrlo omiljena u Italiji: „Sono Pazzi

Questi Romani“ – „Ovi Rimljani su ludi.“



Na spisku likova u ovoj krizi nalaze se neke najslavnije

ličnosti rimske istorije. Gaj Julije Cezar, tada star tridesetak

godina, dao je radikalni doprinos raspravi o prikladnoj kazni za

zaverenike. Marko Licinije Kras, rimski bogataš ozloglašen zbog

izjave da niko nije bogat dok nema dovoljno novca da stvori

privatnu vojsku, igrao je neku tajanstvenu ulogu iza zavese. No,

na sredini pozornice, kao Katilininog glavnog protivnika,

nalazimo osobu koju je moguće upoznati bolje od bilo koga

drugog u čitavom drevnom svetu. Ciceronovi govori, eseji,

pisma, šale i stihovi zauzimaju desetine tomova savremenog

štampanog teksta. U antičko doba sve do Avgustina –

hrišćanskog sveca i plodnog teologa veoma sklonog samoispitivanju koji je živeo gotovo pet vekova kasnije – nema

nikoga čiji je život dokumentovan privatno i javno u dovoljnoj

meri da možemo rekonstruisati prihvatljivu biogra ju u

savremenom značenju te reči. Mi uglavnom kroz Ciceronove

tekstove, opažanja i predrasude vidimo rimski svet prvog veka

pre nove ere i veći deo istorije grada do njegovog doba. Godina

63. označila je vrhunac njegove karijere; Ciceronu više nikada

neće ići toliko dobro. Karijera mu se završila dvadeset godina

kasnije, neuspešno. I dalje uveren u sopstvenu važnost,

povremeno spominjan, ali ne više u prvom redu politike, ubijen

je u građanskom ratu koji je usledio posle ubistva Julija Cezara

44. godine pre nove ere, a glava i desna ruka pribijeni su mu na

govornicu u samom središtu grada da ih svi vide – i da ih dalje

mrcvare i sakate.

Ciceronova užasna smrt predskazala je još veću revoluciju u

prvom veku pre nove ere koji je počeo izvesnim oblikom

narodne političke moći – mada ne baš „demokratijom“ – a

završio se sa samodršcem na prestolu i Rimskim carstvom pod

vlašću jednog čoveka. Iako je Ciceron možda „spasio državu“ 63.

godine, činjenica je da država u obliku koji je on poznavao neće

potrajati još dugo. Na horizontu se pomaljala nova revolucija i

biće mnogo uspešnija od Katilinine. „Senatu i narodu rimskom“

uskoro će se pridružiti i ohola gura „cara“ otelotvorena u nizu

samodržaca kojima se laskalo i rugalo, koje su slušali i

zanemarivali tokom nekoliko vekova zapadne istorije. No, to je

priča za kasnija poglavlja ove knjige. Za sada ćemo se zadržati u

jednom od najnezaboravnijih, najsočnijih i najrečitijih

trenutaka u čitavoj istoriji Rima.





Ciceron protiv Katiline




Sukob između Cicerona i Katiline bio je delimično sudar

političkih ideologija i ambicija, ali takođe i sudar dvojice ljudi

veoma različitog porekla. Obojica su bili na samom vrhu ili blizu

samog vrha rimske politike, ali tu su se sličnosti završavale.

Štaviše, njihove međusobno potpuno različite karijere slikovito

pokazuju koliko je raznovrstan umeo da bude politički život

Rima u prvom veku pre nove ere.

Katilina, nesuđeni revolucionar, imao je uobičajeniji,

povlašćeniji i naoko bezbedniji početak i u životu i u politici.

Potekao je iz istaknute stare porodice čija je loza sezala stolećima

unazad sve do mitskih osnivača Rima. Njegov praotac Sergest

navodno je s Enejom posle Trojanskog rata pobegao u istočnu

Italiju pre nego što je grad Rim uopšte nastao. Među Katilininim

plavokrvnim precima posebno se isticao njegov pradeda, heroj

rata protiv Hanibala i prvi čovek za kog se znalo da je otišao u

borbu s protetičkom rukom – verovatno običnom metalnom

kukom umesto desne šake koju je izgubio u nekoj ranijoj bici.

Rana karijera samog Katiline bila je vrlo uspešna, izabran je na

nekoliko nižih političkih položaja, ali 63. godine pre nove ere

našao se na ivici bankrotstva. Za njegovo ime vezivao se niz

zločina, od ubistva prve žene i rođenog sina do seksa sa

sveštenicama devicama. No, kakve god da je skupe poroke imao,

novčane nevolje delimično su bile ishod njegovih pokušaja da

bude izabran za jednog od dvojice konzula, nosilaca najviše

dužnosti u gradu.

Izborna kampanja u Rimu umela je da bude veoma skupa. Do

prvog veka pre nove ere iziskivala je velikodušnost koju je

ponekad bilo teško razlikovati od podmićivanja. Ulog je bio veliki. Izabrani pojedinci imali su priliku da povrate izdatke,

zakonito ili nezakonito, zahvaljujući nekim povlasticama

položaja. Neuspešni kandidati – a njih je, kao i vojnih poraza, u

Rimu bilo daleko više nego što se obično priznaje – padali su još

dublje u dugove.

U takvim nevoljama našao se Katilina pošto je poražen na

izborima za konzula 64. i 63. godine pre nove ere. Iako se obično

govori da su mu sklonosti i ranije bile takve, sada nije imao

druge nego da pribegne „revoluciji“ ili „neposrednoj akciji“ ili

„terorizmu“, kako god želite to da nazovete. Udruživši se s

drugim očajnicima iz višeg staleža, zatražio je podršku

nezadovoljne gradske sirotinje, a izvan grada je na brzinu

okupljao vojsku. Nije bilo kraja njegovim lakomislenim

obećanjima o brisanju dugova (jednom od najogavnijih izraza

radikalizma po mišljenju rimskog zemljoposedničkog staleža)

niti smelim pretnjama da će pobiti vodeće političare i zapaliti

čitav grad.

Ili je makar tako Ciceron, jedan od onih koji su verovali da su

obeleženi da budu ubijeni, sažeo motive i ciljeve svog

protivnika. On je potekao iz porodice potpuno drugačije od

Katilinine. Rođen je u bogatoj zemljoposedničkoj porodici, kao i

svi najvažniji rimski političari, ali njegovo poreklo nije bilo

prestoničko, nego iz gradića Arpinuma udaljenog od grada Rima

stotinak kilometara, odnosno najmanje dan putovanja brzinom

Starog veka. Iako su sigurno bili veliki igrači u lokalnim

okvirima, niko iz njegove porodice pre njega nije se istakao na

političkoj pozornici Rima. Bez Katilininih prednosti, Ciceron se

oslanjao na svoje prirodne darove, na poznanstva s važnim

ljudima koja je brižljivo negovao – i na to da će ga besednička

veština odvesti do vrha. Drugim rečima, bio je slavan kao najistaknutiji advokat u rimskim sudovima, a položaj zvezde i

važne pristalice značili su da je lako biran na svaki neophodni

niži politički položaj redom, baš kao i Katilina. No, 64. godine

pre nove ere Ciceron je uspeo tamo gde Katilina nije i pobedio je

u konzulskoj trci za sledeću godinu.

Ovaj veliki uspeh nikako se nije podrazumevao. Uprkos slavi,

Ciceron je i dalje bio skorojević (homo novus), kako su Rimljani

zvali one bez predaka u politici, a u jednom trenutku čak je po

svemu sudeći razmišljao o sklapanju izbornog sporazuma s

Katilinom bez obzira koliko je ovaj bio ozloglašen. No, na kraju

su prevagnuli uticajni birači. Rimski izborni sistem otvoreno je i

besramno davao dodatnu težinu glasovima bogataša, a mnogi

takvi glasači zaključili su da je Ciceron bolji izbor od Katiline

iako su snobovski prezirali „pridošlice“. Neki suparnici nazivali

su ga „stanarom“ u Rimu ili „delimičnim građaninom“, ali dobio

je najviše glasova. Katilina je završio na bezuspešnom trećem

mestu. Na drugom mestu, izabran za drugog konzula, bio je Gaj

Antonije Hibrida, stric daleko slavnijeg Marka Antonija, čiji

ugled, kako se pokazalo, nije bilo ništa bolji od Katilininog.

Do leta 63. godine pre nove ere Ciceron je po svemu sudeći

saznao kakvu opasnost predstavlja Katilina koji je ponovo

iskušavao sreću na izborima. Upotrebivši svoj konzulski

autoritet, Ciceron je odložio sledeći krug izbora, a kad je najzad

dopustio da se izbori održe, pojavio se na glasačkom mestu s

naoružanim stražarima, noseći vojnički grudni oklop jasno

vidljiv ispod toge. Bila je to čista gluma, a mešavina vojne i

civilne opreme bila je uznemirujuće neskladna, kao kada bi

danas neki političar ušao u skupštinu u poslovnom odelu i s

automatom o ramenu. No, predstava je uspela. Ova taktika

zastrašivanja i Katilinin izrazito populistički program bili su dovoljni da Katilina ponovo pretrpi poraz. Tvrdnjama da je

osiromašen i da zastupa druge osiromašene svakako se nije

umilio elitnim biračima.

Uskoro posle izbora, negde u ranu jesen, Ciceron je počeo da

dobija mnogo jasnije obaveštajne podatke o nasilnoj zaveri. Već

duže vreme dobijao je deliće informacija preko devojke jednog

Katilininog „saučesnika“, žene po imenu Fulvija koja je manje-

više postala dvostruki agent. Sada je, zahvaljujući novom

izdajstvu s druge strane, a preko bogatog Marka Krasa kao

posrednika, došao u posed svežnja pisama koja su neposredno

teretila Katilinu i govorila o strašnom krvoproliću koje je

planirao – a te informacije uskoro su dopunili neporecivi

izveštaji da se severno od grada okuplja oružana sila koja

podržava pobunu. Najzad je, izbegavši zahvaljujući Fulvijinoj

dojavi rđavo izveden pokušaj atentata planiran za sedmi

novembar, Ciceron sazvao senat za sledeći dan kako bi zvanično

optužio Katilinu i uplašio ga toliko da napusti grad.

Senatori su još u oktobru izdali dekret kojim su podstakli

Cicerona kao konzula (ili mu to dozvolili) „da se postara da

država ne bude ugrožena“, što je u Starom veku bilo otprilike

isto što i savremeni zakoni o „ovlašćenjima u vanrednim

situacijama“ ili o „sprečavanju terorizma“ – i jednako

kontroverzno. Tako su osmog novembra senatori slušali kako

Ciceron iznosi čitav slučaj protiv Katiline u veoma vatrenom i

podacima odlično potkovanom napadu. Bila je to očaravajuća

mešavina besa, ozlojeđenosti, samokritike i očigledno

neoborivih činjenica. Ciceron je podsećao okupljene na

Katilininu mračnu prošlost, zatim je neiskreno izražavao

žaljenje što sam nije dovoljno brzo odgovorio na opasnost, onda

je iznosio tačne pojedinosti zavere – u čijoj kući su se zaverenici okupljali, kojih dana, ko je sve umešan i kakvi su im tačno

planovi. Katilina se pojavio da lično odgovori na optužbe.

Zatražio je od senatora da ne veruju svemu što čuju i zbijao je

šale o Ciceronovom skromnom poreklu u poređenju s njegovim

sopstvenim istaknutim precima i njihovim sjajnim podvizima.

No, sigurno je shvatio da je njegov položaj beznadežan. Tokom

noći je napustio grad.



U senatu



Ovaj sukob pred senatom između Cicerona i Katiline ključan je

za čitavu priču: dvojica protivnika suočila su se oči u oči u

središnjoj ustanovi rimske politike. No, kako treba da zamislimo

taj prizor? Najpoznatiji kasniji pokušaj prikaza onoga što se

dogodilo tog osmog novembra jeste slika italijanskog umetnika

iz devetnaestog veka po imenu Čezare Makari (pojedinosti su

dole i ploča 1). Ta slika potpuno se poklapa s mnogim našim

predubeđenjima o starom Rimu i njegovom javnom životu,

veličanstvenom, prostranom, učtivom i elegantnom.

Ta slika bi takođe bez ikakve sumnje oduševila Cicerona.

Katilina sedi sam, pognute glave, kao da se niko ne usuđuje ni da

mu se približi, a kamoli da govori s njim. Zvezda predstave je

Ciceron; stoji pored, kako se čini, posude sa zadimljenom

žeravicom i obraća se senatorima obučenim u toge koji ga vrlo

pažljivo slušaju.





3. Na Makarijevoj slici prizora iz senata Ciceron govori s punim

žarom, očigledno bez ikakvih beleški. Slika odlično prikazuje jednu

od najvažnijih ambicija rimske elite: biti „dobar čovek vešt u

besedništvu“ (vir bonus dicenci peritus).



Svakodnevna odeća Rimljana – tunike, ogrtači, ponekad čak i

pantalone – bila je mnogo raznovrsnija i šarenija od toge. No,

toga je bila zvanična, nacionalna odeća: Rimljani su mogli sebe

da opisuju kao gens togata, kao „narod koji nosi togu“, mada su

se neki stranci u to vreme povremeno podsmevali ovom

neobičnom i neudobnom komadu odeće. Toge su bile bele, s

purpurnom ivicom za sve nosioce javnih dužnosti. Štaviše,

savremena reč „kandidat“ nastala je iz latinske reči candidatus,

izbeljen, koja se koristila za posebno izbeljene toge koje su

Rimljani nosili tokom izbornih kampanja da zadive birače. U

svetu u kom je društveni položaj morao da se vidi, važne sitnice

u vezi s odećom išle su još dalje: senatori su na tunikama koje su

nosili ispod toga imali široki purpurni rub, a nešto užu takvu

ivicu nosili su pripadnici sledećeg staleža u rimskom društvu, „konjanici“, odnosno „vitezovi“. Oba staleža imala su i naročitu

obuću.

Makari je prikazao otmene senatorske toge, mada je izgleda

zaboravio te značajne ivice. No, gotovo u svakom drugom

pogledu slika je samo zavodljiva maštarija o događaju i mestu na

kom se odigrao. Za početak, Ciceron je prikazan kao postariji

uglednik, a Katilina kao turobni mladi zlikovac, mada je obojici

tada zapravo bilo četrdesetak, a Katilina je bio godinu-dve stariji

od Cicerona. Dalje, na skupu je vrlo malo ljudi; osim ako ne treba

da ih zamišljamo negde van ivica slike, jedva pedesetak senatora

sluša ovaj istorijski govor.

Sredinom prvog veka pre nove ere senat je imao oko šest

stotina članova; sve su to bili ljudi ranije birani na političke

dužnosti (a kažem ljudi u smislu muškarci – u starom Rimu

nijedna žena nikada nije bila na političkoj funkciji). Svako ko je

bio na nižoj dužnosti kvestora, a birano ih je dvadeset svake

godine, automatski je dobijao mesto u senatu, i to doživotno.

Senatori su se redovno okupljali, vodili rasprave, savetovali

konzule i izdavali dekrete koji su se u praksi obično poštovali –

mada se, pošto nisu imali zakonsku snagu, uvek postavljalo

nezgodno pitanje šta će se desiti ako se dekret senata prekrši ili

jednostavno zanemari. Broj prisutnih na sednicama sigurno nije

uvek bio isti, ali na ovu je sigurno došla velika većina.

Što se tiče pozornice, izgleda prilično rimski, ali s tim

ogromnim stubovima koji se pružaju uvis u nedogled i sjajnim

mermerom živih boja na zidovima suviše je raskošna za gotovo

sva rimska zdanja tog doba. Naša savremena predstava da je taj

veliki grad bio pun ogromnih zdanja od blistavog mermera nije

potpuno pogrešna, ali ta zdanja nastala su kasnije, s nastankom

vladavine careva i počecima sistematskog vađenja mermera iz kamenoloma u Karari, u severnoj Italiji, preko trideset godina

posle Katilinine krize.

Rim Ciceronovog doba, sa svojih oko milion stanovnika, još

je bio lavirint vijugavih ulica i mračnih prolaza između zgrada

podignutih uglavnom od opeke i lokalnog kamena. Na posetioca

iz Atine ili Aleksandrije, gradova koji su imali mnoštvo zgrada

sličnih onoj na Makarijevoj slici, Rim bi ostavio utisak

nezanimljivog, možda čak i prljavog mesta. Bio je to takav

rasadnik boleština da je jedan rimski lekar iz kasnijeg doba

napisao da vam za istraživanje malarije nisu potrebni udžbenici

jer se sve već nalazi oko vas u Rimu. Stanovi za izdavanje u

siromaškim četvrtima obezbeđivali su bedan smeštaj sirotinji,

ali odličnu zaradu nesavesnim stanodavcima. Sam Ciceron

uložio je silan novac u jeftine nekretnine i jednom se našalio,

više iz nadmoći nego iz nelagode, da su se čak i pacovi spakovali

i napustili jednu njegovu ruševnu stambenu zgradu.

Šačica najbogatijih Rimljana počela je da privlači pažnju

posmatrača raskošnim privatnim kućama ukrašenim nim

slikama, elegantnim grčkim statuama, neobičnim nameštajem

(stolovi na jednoj nožici posebno su izazivali zavist i zebnju), pa

čak i uvezenim mermernim stubovima. Bilo je i nešto javnih

zdanja velikih razmera sazidanih od mermera (ili obloženih

mermerom); ona su bila nagoveštaj budućeg bogatog lica grada.

Međutim, mesto skupa od osmog novembra uopšte nije bilo

takvo.

Ciceron je sazvao senatore da se, kako je često bivalo, okupe u

hramu, tom prilikom u skromnoj staroj zgradi posvećenoj bogu

Jupiteru. Taj hram u blizini Foruma, u samom srcu grada,

podignut je po uobičajenom pravougaonom tlocrtu i nije bio

polukružna građevina iz Makarijeve mašte; verovatno je bio skučen i rđavo osvetljen jer su lampe i buktinje slabo

nadoknađivale nedostatak prozora. Moramo da zamislimo

nekoliko stotina senatora zbijenih u zagušljivi pretrpani hram;

neki su sedeli na sklepanim stolicama ili klupama, drugi su

stajali i nesumnjivo se gurali pod nekom poštovanom

prastarom Jupiterovom statuom. Bio je to nesumnjivo izuzetno

važan događaj u istoriji Rima, ali kao i mnogo štošta rimsko, u

stvarnosti daleko manje elegantan nego što mi volimo da

zamišljamo.



Pobeda – i poniženje



Sledeći prizor slikari puni divljenja nisu pokušali da ovekoveče.

Katilina je otišao iz grada i pridružio se svojim pristalicama koje

su prikupile nekakvu vojsku izvan Rima. U međuvremenu je

Ciceron pokrenuo vrlo lukavu tajnu operaciju razotkrivanja

zaverenika koji su još uvek bili u gradu. Oni su, vrlo

nepromišljeno kako se kasnije ispostavilo, u zaveru pokušali da

uvuku izaslanike iz Galije koji su došli u Rim da se požale da ih

rimski provincijski namesnici eksploatišu. Iz nekog razloga –

možda ne dubljeg od nagonskog podržavanja pobednika – ti Gali

odlučili su da tajno sarađuju sa Ciceronom i obezbedili su mu

ključne dokaze u vidu imena, mesta, planova i još pisama punih

informacija koje terete zaverenike. Usledila su hapšenja i

uobičajeni neubedljivi izgovori. Kada je otkriveno da je kuća

jednog zaverenika puna oružja, on je branio svoju nevinost

tvrdnjom da skuplja oružje iz hobija.

Petog decembra Ciceron je ponovo sazvao senat da raspravlja

o tome šta treba učiniti s uhapšenicima. Ovog puta senatori su se okupili u hramu boginje Konkordije, zaštitnice sklada, što je

bio siguran znak da državni poslovi nikako nisu harmonični.

Julije Cezar izneo je smeo predlog da uhapšene zaverenike treba

zatočiti – jedni izvori kažu dok kriza ne prođe i dok ne bude

moglo da im se sudi valjano, drugi pak govore doživotno.

Zatvorske kazne nisu postojale u drevnom svetu, a zatvori su

bili samo mesta u kojima su zločinci čekali pogubljenje.

Repertoar uobičajenih kazni u Rimu činili su globa, progonstvo i

smrt. Ako je Cezar zaista predlagao doživotnu robiju 63. godine

pre nove ere, onda je to svakako bio prvi put u istoriji Zapada da

neko predlaže tu kaznu umesto smrtne, mada bez uspeha.

Oslanjajući se na dekret o vanrednim ovlašćenjima, Ciceron je

po kratkom postupku pogubio sve uhapšenike ne potrudivši se

da organizuje ni montirano suđenje. Pobednički je oduševljenoj

masi objavio njihovu usmrt čuvenim eufemizmom od jedne

jedine reči: vixere, „živeli su“, odnosno „mrtvi su.“

Dve-tri sedmice kasnije rimske legije potukle su Katilininu

vojsku nezadovoljnika u severnoj Italiji. Sam Katilina poginuo je

hrabro se boreći na čelu svojih ljudi. Rimski zapovednik,

Ciceronov kolega, konzul Antonije Hibrida, tvrdio je na dan

završne bitke da ga bole stopala i predao je zapovedništvo svom

zameniku, zbog čega su neki počeli da se pitaju kome je zapravo

naklonjen.

Nisu se preispitivali samo njegovi motivi. Bilo je

svakovrsnih, verovatno neosnovanih, a svakako nedovoljno

čvrstih nagađanja o tome koji su uspešni ljudi možda tajno

podržavali Katilinu. Da li je on zaista radio za podmuklog Marka

Krasa? I kakav je bio Cezarov stvarni stav?

Katilinin poraz ipak je bio značajna pobeda za Cicerona, pa su

mu njegovi sledbenici nadenuli nadimak pater patriae, odnosno otac domovine, što je bila verovatno najveća i najlepša titula

koja se mogla dobiti u visokopatrijarhalnom društvu kakvo je

bilo rimsko. No, uspeh mu se uskoro osvetio. Dvojica političkih

suparnika sprečila su ga da poslednjeg dana konzulskog

mandata održi uobičajeni oproštajni govor na skupu rimskog

naroda. „Oni koji su kažnjavali druge bez saslušanja“, tvrdili su,

„ne treba da imaju pravo da budu saslušani.“ nekoliko godina

kasnije, 58. godine pre nove ere, Rimljani su glasali u načelu da

se iz grada proteraju svi koji su nekog građanina kaznili smrću

bez suđenja. Ciceron je napustio Rim pre nego što je donesen

novi zakon u kom je po imenu označen za progonstvo.

U ovoj priči do sada „i narod rimski“ (PQR iz SPQR) nije igrao

neku istaknutu ulogu. „Narod“ je bio mnogo veća i bezobličnija

grupa nego senat, a činili su ga, u političkom smislu, svi muški

rimski građani; žene nisu imale zvanična politička prava.

Godine 63. pre nove ere oko milion muškaraca živelo je u

prestonici i u Italiji, a bilo ih je i izvan Italije. U praksi je narod

bilo ono nekoliko hiljada ili nekoliko stotina muškaraca koji

odluče da se pojave na izborima ili skupovima u gradu Rimu.

Koliki je tačno uticaj imao narod oduvek je, čak i u drevno doba,

bila velika kontroverza rimske istorije, ali dve činjenice su

pouzdane. U tom periodu samo narod je mogao da bira ljude na

političke dužnosti u rimskoj državi; bez obzira na to koliko je

kandidat plavokrvan, mogao je da postane konzul, na primer,

samo ako ga izabere rimski narod. Osim toga, za razliku od

senata, narod je imao pravo da donosi zakone. Godine 58. pre

nove ere Ciceronovi neprijatelji tvrdili su da je on, bez obzira na

ovlašćenja koja je tvrdio da ima na osnovu senatskog dekreta o

sprečavanju terorizma, pogubivši Katilinine pristalice pogazio temeljno pravo svakog rimskog građanina na pošteno suđenje.

Na narodu je bilo da ga protera.

Nekadašnji „otac domovine“ proveo je prilično jadnu godinu

u severnoj Grčkoj (njegovo plačljivo samosažaljenje nije bilo

privlačno), a onda je narod glasao da ga pozove natrag. Pristalice

su ga dočekale klicanjem, ali njegova gradska kuća je srušena, a

da bi mu se utuvila politička pouka, na njenom mestu podignut

je hram Slobodi. Ciceronova karijera nikada se nije potpuno

oporavila.



Zapisi



Razlozi zahvaljujući kojima možemo da ispričamo ovu priču

ovako podrobno vrlo su jednostavni: sami Rimljani mnogo su

pisali o tome, a većina njihovih zapisa je sačuvana. Savremeni

istoričari često jadikuju zbog toga što vrlo malo znamo o nekim

stranama života u Starom veku. „Razmislite o tome koliko ne

znamo o životu sirotinje“, žale se oni, „ili o ženskoj tački

gledišta“. To je anahrono i zavaravajuće. Pisci rimskih izvora bili

su gotovo isključivo muškarci, ili je makar vrlo malo dela

ženskih autora dospelo do nas (autobiogra ja Agripine, majke

cara Nerona, mora se smatrati jednim od najtužnijih gubitaka

klasične književnosti). Ti muškarci su takođe gotovo do jednog

bili imućni, mada su se neki pesnici starog Rima, baš kao i

današnji, rado pretvarali da gladuju po tavanskim sobicama. No,

žalopojke istoričara zanemaruju nešto mnogo važnije.

Ono što je najneobičnije o rimskom svetu jeste činjenica da je

najveći deo rimskih pisanih izvora opstao preko dva

milenijuma. Imamo rimsku poeziju, pisma, eseje, govore i istorije, što sam već spomenula, ali i romane, geografske knjige,

satirične tekstove i svežnjeve tehničkih dela o svemu od

vodogradnje do medicine. Ta dela opstala su uglavnom

zahvaljujući vrednim srednjovekovnim monasima koji su ručno

prepisivali ono što su smatrali najvažnijim ili najkorisnijim

radovima klasične literature, i značajnom ali često

zaboravljanom doprinosu srednjovekovnih muslimanskih

naučnika koji su prevodili na arapski neka lozofska i naučna

dela. A zahvaljujući arheolozima koji su iskopavali papiruse iz

egipatskih pustinja i deponija, drvene tablice za pisanje iz

rimskih vojnih baza na severu Engleske i rečite nadgrobne

spomenike širom carstva, možemo da zavirimo u živote i dela

nekih prilično običnih stanovnika rimskog sveta. Raspolažemo

porukama upućenim svojima kod kuće, spiskovima za

kupovinu, računskim knjigama i poslednjim rečima ispisanim

na grobovima. Čak i ako je to samo delić onoga što je nekada

postojalo, na raspolaganju nam je više rimske literature – i više

rimskih zapisa uopšte – nego što bi jedan čovek mogao temeljno

da savlada za čitav život.

Kako smo onda tačno saznali za sukob između Katiline i

Cicerona? Priča je stigla do nas različitim putanjama, i

delimično je zbog toga tako bogata. Postoje kratki prikazi u

delima brojnih starorimskih istoričara, uključujući i jednu

drevnu biogra ju samog Cicerona – ali sve to napisano je sto i

više godina posle samih događaja. Mnogo važniji i mnogo rečitiji

jeste jedan poduži esej – standardni prevod na engleski dug

pedesetak stranica – koji pruža podrobnu priču i analizu „Rata

protiv Katiline“, odnosno Bellum Catilinae, da upotrebimo ono

što je gotovo sigurno bio drevni naziv. Taj esej nastao je svega

dvadeset godina posle „rata“, sredinom četvrte decenije prvog veka pre nove ere, a napisao ga je Gaj Salustije Krisp. I sam

skorojević kao i Ciceron, prijatelj i saveznik Julija Cezara, uživao

je vrlo neujednačen politički ugled; kao rimski namesnik u

severnoj Africi izašao je na rđav glas, čak i po rimskim merilima,

zbog korupcije i iznuđivanja. No, uprkos ne baš besprekornoj

političkoj karijeri, ili možda upravo zbog nje, Salustijev esej je

jedna od najoštroumnijih političkih analiza iz drevnog sveta

kojima raspolažemo.

Salustije nije samo izneo tok radnje, njene uzroke i posledice.

Upotrebio je Katilinu kao simbol širih nedostataka Rima u

prvom veku pre nove ere. Po njegovom mišljenju samu moralnu

osnovu rimske kulture uništili su uspeh grada, bogatstvo,

pohlepa i žudnja za moći koji su nastali posle osvajanja na

Sredozemlju i pobeda nad ozbiljnim takmacima. Ključni

trenutak nastupio je osamdeset tri godine pre rata protiv

Katiline, 146. godine pre nove ere, kada je rimska vojska najzad

uništila Kartaginu, Hanibalovo sedište na severnoj afričkoj

obali. Posle toga, smatrao je Salustije, više nije bilo značajnijih

pretnji rimskoj prevlasti. Katilina je možda imao i vrlina,

priznavao je Salustije, od hrabrosti u bici do neizmerne

izdržljivosti: „Njegova sposobnost da izdrži glad, hladnoću i

nedostatak sna bila je neverovatna.“ No, bio je oličenje većine

mana Rima svog vremena.

Iza Salustijevog eseja leži drugi živopisni dokument čiji se

nastanak može ispratiti unazad do samog Cicerona i koji iznosi

njegovu verziju događaja. U nekim pismima svom najboljem

prijatelju, Titu Pomponiju Atiku, bogatašu koji nikada zvanično

nije ušao u politiku, ali je često potezao konce iza pozornice,

Ciceron spominje svoje prvobitno prijateljske odnose s

Katilinom. Uz privatne novosti o rođenju sina („Dozvoli da ti javim, postao sam otac…“) i prispeću novih statua iz Grčke

kojima će ukrasiti kuću, Ciceron 65. godine pre nove ere

objašnjava da je razmišljao da zastupa Katilinu pred sudom u

nadi da će njih dvojica kasnije sarađivati. Kako su ta privatna

pisma dospela u javnost ostaje tajna. Najverovatnije je neki

Ciceronov sluga posle njegove smrti prodavao prepise koji su

kružili među znatiželjnim čitaocima, i poštovaocima i

neprijateljima. U drevnom svetu nikad ništa nije izdavano, ne u

našem smislu reči. Do našeg doba opstalo je ukupno gotovo

hiljadu pisama koja je veliki čovek napisao i primio tokom

poslednjih dvadesetak godina svog života. Ta pisma otkrivaju

njegovo samosažaljenje u progonstvu („Mogu samo da

plačem!“), tugu zbog smrti kćeri na porođaju, govore o raznim

temama od nepoštenih posrednika preko razvoda u visokom

društvu do ambicija Julija Cezara i svakako su među

najzanimljivijim dokumentima iz drevnog Rima koje imamo.

Jednako zanimljiv, a možda i mnogo neobičniji, jeste

opstanak dela dugačke pesme koju je Ciceron napisao u slavu

svojih konzulskih dostignuća. Pesma nije sačuvana cela, ali bila

je toliko poznata, po dobru ili zlu, da su više od sedamdeset

stihova navodili drugi stari autori i sam Ciceron u svojim

kasnijim radovima.

Među njima je jedan od najozloglašenijih primera

stihoklepstva na latinskom koji su preživeli Srednji vek: „O

fortunatam natam me consule Romam“ – što bi u slobodnijem

prevodu značilo otprilike: „Kakva je sreća grada Rima/Da upravo

mene za konzula ima.“ U sledećem upadljivom, mada zabavnom

primeru odsustva svake skromnosti, po svemu sudeći održan je

nekakav „skup božanstava“ na kom je naš nadljudski konzul razgovarao s božanskim senatom na planini Olimp kako da

izađe na kraj s Katilininom zaverom.

Do prvog veka pre nove ere ugled i slava u Rimu nisu se

sticali samo prenošenjem informacija od usta do usta, nego i od

reklame koja se katkad organizovala, često potajno i pre njeno,

ponekad vrlo nezgrapno. Mi znamo da je Ciceron ubeđivao

jednog svog prijatelja istoričara, Lucija Lukeja, da napiše

pohvalnu povest o njegovoj pobedi nad Katilinom i kasnijim

događajima („Izuzetno mi je stalo“, napisao je u pismu, „da moje

ime zablista u tvom delu“). Takođe se nadao da će pomodni

grčki pesnik kog je zastupao pred sudom u raspravama o

njegovom zamršenom imigrantskom statusu, napisati veliki ep

na istu temu. Na kraju je morao lično da napiše pesmu

zahvalnicu – samom sebi. Malobrojni moderni kritičari pokušali

su, vrlo neubedljivo, da brane književni kvalitet tog dela, pa čak

i onog ozloglašenog stiha („O fortunatam natam…“). Većina

starorimskih kritičara, čiji su stavovi na ovu temu opstali,

izvrgavali su ruglu i sujetu samog dela i jezik kojim je napisano.

Čak i jedan Ciceronov veliki poklonik i marljivi istraživač

njegove govorničke tehnike požalio je što je njegov uzor „toliko

preterao“. Ostali su zlurado ismevali ili parodirali pesmu.

No, najneposredniji pristup događajima iz 63. godine pre

nove ere pružaju nam zapisi nekih govora koje je Ciceron održao

u vreme pobune. Dva je održao na javnim skupovima naroda

rimskog i u njima ih je obavestio o napretku istrage protiv

Katilinine zavere i objavio pobedu nad pobunjenicima. Jedan je

bio Ciceronov doprinos senatskoj raspravi od 5. decembra na

kojoj su određivane prikladne kazne za uhapšenike. Na kraju,

najslavniji od svih, tu je govor kojim je pred senatom osmog novembra optužio Katilinu; to su reči koje bi trebalo da

zamišljamo da izlaze iz Ciceronovih usta na Makarijevoj slici.

Ciceron je verovatno delio naokolo prepise tih govora nedugo

pošto ih je održao, prepise koje je mukotrpno izradila mala

vojska robova. Za razliku od njegovih pokušaja u poeziji, govori

su brzo postali vredni divljenja i često citirani klasici latinske

literature i najsjajniji primeri besedništva koje su učili i

oponašali rimski đaci i budući govornici do kraja antičkog doba.

Čitali su ih i proučavali čak i oni koji latinski ne govore sasvim

tečno. Tako je svakako bilo u rimskom Egiptu četiri stoleća

kasnije. Najraniji prepisi delova ovih govora koje imamo

pronađeni su na papirusima iz četvrtog i petog veka nove ere, i

samo su delići prvobitno mnogo dužih tekstova. Obuhvataju

izvorni latinski i prevod svake reči na grčki. Moramo zamisliti

izvornog govornika grčkog u Egiptu kako se muči i traži pomoć

da bi izašao na kraj sa Ciceronovim maternjim jezikom.

Mnogi kasniji stručnjaci takođe su se mučili. Ova zbirka od

četiri Besede protiv Katiline (In Catilinam), kako se najčešće

naziva, ušla je u obrazovnu i kulturnu tradiciju Zapada. Ti

govori prepisivali su se i delili u srednjovekovnim manastirima,

pokolenja đaka iz njih su učila latinski jezik, a renesansni

intelektualci i teoretičari retorike su ih pažljivo analizirali kao

književna remek-dela. Čak i danas, u savremenim štampanim

izdanjima, te besede zadržavaju svoje mesto u programima

učenja latinskog jezika, ostaju primer ubedljivog besedništva i

poslužile su kao osnova nekih najčuvenijih govora savremenog

doba, između ostalog i govora Tonija Blera i Baraka Obame.

Uvodne reči Ciceronovog govora održanog osmog novembra

(Prve besede protiv Katiline) vrlo brzo su postale jedan od

najpoznatijih i najprepoznatljivijih citata iz rimskog sveta: „Quousque tandem abutere, Catilina, patientia nostra?“ („Dokle

ćeš, najzad, Katilino, zloupotrebljavati strpljivost našu?“), a za

njima posle nekoliko redova u pisanom tekstu sledi oštra i

takođe često ponavljana parola: „O tempora, o mores.“ („Oh, u

kakvom svetu živimo“, ili doslovno: „O, vremena, o običaji!“)

Štaviše, uvodna fraza ovog govora sigurno je već bila čvrsto

usađena u književnu svest Rima kada je Salustije pisao svoj

prikaz „rata“ svega dvadeset godina kasnije. Toliko čvrsto

usađena da je, u smišljenoj ili šaljivoj ironiji, Salustije mogao da

je pripiše Katilini. „Quae quousque tandem patiemini, o fortissimi

viri?“ ( „Koliko ćete još ovo trpeti, junaci moji?“), reči su kojima

Salustijev revolucionar podstiče svoje sledbenike i podseća ih na

nepravde koje im je nanela elita. Te reči potpuno su izmišljene.

Drevni pisci redovno su izmišljali govore za svoje junake, baš

kao što današnji istoričari vole da pripisuju motive i osećanja

svojim likovima. Šala je u tome što je Salustije dao Katilini,

Ciceronovom najvećem neprijatelju, da izgovori Ciceronovu

najčuveniju rečenicu.

To je samo jedna od mnogih ironija upotreba i naglašenih

paradoksalnih „pogrešnih citata“ u istoriji ove istaknute fraze.

Često je vrebala u rimskoj literaturi kad god je bilo reči o

revolucionarnim planovima. Svega nekoliko godina nakon

Salustija Tit Livije pisao je istoriju Rima od nastanka prvobitno

u sto četrdeset dve „knjige“, što je bio veliki posao iako su drevne

knjige bile ono što je moglo da stane na svitak papirusa i po

veličini bliže današnjim poglavljima nego knjigama. Ono što je

Livije imao da kaže o Katilini je izgubljeno, ali kada je želeo da

prikaže građanske sukobe od nekoliko stotina godina ranije,

posebno „zaveru“ izvesnog Marka Manlija koji je navodno u

četvrtom veku pre nove ere podigao rimske siromahe na pobunu protiv ugnjetačke vlasti elite, upotrebio je jednu verziju

klasične rečenice. „Quo usque tandem ignorabitis vires vestras?“

(„Dokle ćete najzad zanemarivati sopstvenu snagu?“), kazao je

navodno Manlije svojim pristalicama kako bi shvatili da, iako

siromašni, raspolažu silom potrebnom za uspeh.

Suština nije samo u ponavljanju jezika, niti u upotrebi

Katilininog imena kao sinonima za zlo, mada je ono često igralo

takvu ulogu u rimskoj literaturi. Njegovo ime neretko je

korišćeno kao nadimak za omrznute careve, a pola veka kasnije

Publije Vergilije Maron dao mu je malu ulogu u Enejidi –

prikazao ga je kako trpi muke u podzemnom svetu „drhteći pred

licima Furija“. Mnogo važnije je to što je sukob između Cicerona i

Katiline postao moćan šablon za razumevanje građanske

neposlušnosti i buntovništva tokom istorije Rima i šire. Kad su

rimski istoričari pisali o revolucijama, Katilinina slika uvek je

nekako lebdela iza njihovih reči, čak i po cenu nekih čudnovatih

hronoloških grešaka. Kao što za njega pažljivo odabrane reči

nagoveštavaju, Livijev Marko Manlije, aristokrata koji je stao na

čelo osiromašene rulje i poveo neuspelu revoluciju, uglavnom je

projekcija Katiline u raniju istoriju Rima.



Druga strana priče



Zar ne postoji i druga strana priče? Podrobni dokazi iz

Ciceronovog pera i s njegove tačke gledišta znače da će njegov

stav zauvek biti vladajući. No, to ne znači da su tačni u

najjednostavnijem smislu reči ili da je to jedini način

posmatranja događaja. Ljudi se već stolećima pitaju koliko je

subjektivna priča koju nam Ciceron nudi i otkrivaju drugačije verzije i tumačenja tik ispod površine njegove povesti. I sam

Salustije to nagoveštava. Iako se njegov zapis u velikoj meri

oslanja na Ciceronov tekst, prebacujući ono čuveno: „Quo usque

tandem“ iz Ciceronovih u Katilinina usta, on možda podseća

svoje čitaoce da su činjenice i tumačenja tih činjenica u

najmanju ruku nesigurni.

Jedno očigledno pitanje glasi: da li je govor koji mi

poznajemo kao Prvu besedu protiv Katiline zaista onaj koji je

Ciceron održao okupljenim senatorima u Jupiterovom hramu

osmog novembra? Teško je zamisliti da je to potpuna

izmišljotina. Kako bi se Ciceron izvukao da je delio naokolo

verziju govora koja ne liči na ono što je zaista rekao? No, to

svakako nije od reči do reči tačan zapis održanog govora. Ako je

govorio uz pomoć beleški i teza, onda je tekst kojim raspolažemo

nešto između onoga što je upamtio da je rekao i onoga što bi

želeo da je rekao. Čak i ako je čitao govor, kada je delio primerke

prijateljima, saradnicima i ljudima na koje je želeo da ostavi

utisak, gotovo sigurno ga je ponegde popravio, doterao i ubacio

poneku sažetu dosetku koje se nije setio držeći govor ili ju je

zaboravio.

Mnogo zavisi i od toga kada je govor umnožen i zašto. Iz

jednog pisma Atikusu znamo da se Ciceron dogovarao o

prepisivanju Prve besede protiv Katiline juna 60. godine pre

nove ere, verovatno i te kako svestan da se kontroverza zbog

pogubljenja „zaverenika“ neće stišati. Ciceronu je svakako bilo

primamljivo i prikladno da upotrebi pisani tekst govora u svoju

odbranu, čak i ako je to iziskivalo neka strategijska podešavanja i

dodatke. Zapravo, to što, u verziji kojom raspolažemo, Ciceron

više puta govori o Katilini kao o spoljnom neprijatelju (na

latinskom hostis) možda je bilo sredstvo kojim je odgovorio svojim neprijateljima: nazivajući zaverenike neprijateljima

države, nagoveštavao je da ne zaslužuju zaštitu rimskih zakona i

da su izgubili građanska prava, uključujući i pravo na suđenje.

Naravno, to je moglo da postoji i u usmenoj verziji govora od

osmog novembra. Mi naprosto ne znamo. No, taj izraz svakako je

mnogo značajniji – i naglašeniji, rekla bih – u trajnoj, pisanoj

verziji.

Ovo pitanje podstiče nas da pažljivije tragamo za drugim

verzijama priče. Ako i zanemarimo Ciceronovu tačku gledišta,

možemo li da steknemo kakvu-takvu predstavu o tome kako su

Katilina i njegovi sledbenici videli događaje? Ciceronove reči i

stavovi sada vladaju dokazima iz sredine prvog veka pre nove

ere. No, uvek je dobro čitati njegovu verziju, ili bilo koju drugu

verziju rimske istorije na drugačiji način, otvarati sitne

pukotine u priči korišćenjem drugih, nezavisnih dokaza koje

imamo i onda se upitati jesu li drugi posmatrači možda

događaje videli drugačije. Da li su oni koje je Ciceron prikazao

kao čudovišta zaista bili toliki zlikovci? U ovom slučaju postoji

taman dovoljno razloga da se posumnja u zvaničnu verziju

događaja.

Ciceron prikazuje Katilinu kao očajnika u ogromnim

kockarskim dugovima za koje su odgovorni isključivo njegovi

moralni nedostaci. No, stvar nije mogla biti toliko jednostavna.

U Rimu je 63. godine pre nove ere vladala neka vrsta krize

kreditnog poverenja i bilo je više privrednih i društvenih

teškoća nego što je Ciceron bio spreman da prizna. Još jedno

dostignuće njegovog „velikog mandata“ bilo je odbijanje

predloga da se zemlja u Italiji podeli nekim rimskim

siromasima. Drugim rečima, ako se Katilina i ponašao kao

očajnik, možda je za to imao dobrih razloga, kao i podršku mnogih običnih ljudi koje su slične nevolje primorale na

očajničke poteze.

Kako to možemo da znamo? Mnogo je teže rekonstruisati

privredne nego političke događaje od pre dve hiljade godina, ali

imamo neke neočekivane uvide. Dokazi na sačuvanim

novčićima iz tog vremena posebno mnogo govore i o uslovima u

tom periodu i o umeću savremenih istoričara i arheologa da

domišljato iz materijala kojim raspolažu izvuku sve što mogu.

Rimski novčići često mogu precizno da se datiraju jer su se u to

doba svake godine kovali novi, s „potpisom“ zvaničnika

odgovornih za njihovo izdavanje. Kovali su se otiskivanjem

pojedinačnih rukom rezanih „kocki“ (odnosno žigova) čije su se

međusobne sićušne razlike videle na dovršenim novčićima.

Možemo ugrubo da izračunamo koliko je novčića moglo da se

otisne svakom kockom (pre nego što slika otupi), a ako imamo

dovoljno uzoraka novčića možemo ugrubo da procenimo koliko

je kocki ukupno upotrebljeno za kovanje jedne serije. Na osnovu

toga možemo otprilike da saznamo koliko se novčića proizvodilo

svake godine: što više kocki, to više novčića i obrnuto.





4. Ovaj srebrni novčić iskovan je 63. godine pre nove ere, a slika

prikazuje rimskog građanina kako glasa za neki zakon ubacujući

glasačku pločicu u posudu. Razlike u pojedinostima između dve

verzije dobro pokazuju razlike između žigova za kovanje. Ime

zvaničnika zaduženog za izradu novčića te godine, Longina, takođe

je utisnuto na novčić.



Na osnovu tih izračunavanja znamo da je broj novčića

iskovanih krajem šeste decenije prvog veka pre nove ere opao

tako oštro da ih je u opticaju ukupno bilo manje nego nekoliko

godina ranije. Razlog za to ne možemo da rekonstruišemo. Kao i

većina država pre osamnaestog veka nove ere, pa i kasnije, Rim

nije imao monetarnu politiku niti bilo kakvu nansijsku

ustanovu u kojoj bi ta politika mogla da se razvije. No, očekivane

posledice su očigledne. Bilo da je lakomisleno prokockao svoje

bogatstvo ili ne, Katilini je, kao i mnogim drugim Rimljanima,

nedostajalo gotovog novca, a zaduženi ljudi već su se suočavali s

poveriocima koji takođe nisu imali gotovine, pa su tražili da im

se dugovi vrate.

Sve ovo je uz ostale dugogodišnje činioce moglo da pruži

rimskoj sirotinji podsticaj da se pobuni ili da se priključi onima

koji su obećavali korenite promene. Postojale su ogromne razlike između bogatih i siromašnih, većina stanovništva živela je u

bednim uslovima i uglavnom, ako ne baš gladovala, a onda

neprestano oskudevala u hrani. Uprkos Ciceronovim prezrivim

opisima Katilininih pristalica kao razbojnika, bandita i

neradnika, logika delova njegovih zapisa, kao i Salustijevih,

govori nam drugačije. Obojica ili otvoreno kažu ili

nagoveštavaju da je podrška Katilini nestala kad je objavljeno da

namerava da spali grad. Ako je bilo tako, onda nije reč o

osiromašenima i obeznađenima koji nemaju šta da izgube – a

mogu sve da dobiju – opštim požarom. Mnogo je verovatnije da

su među Katilininim pristalicama bili ljudi skromnog imovnog

stanja kojima je ipak bilo u interesu da grad opstane.

Ciceronu je, naravno, išlo u prilog da što više naglasi

opasnost koju Katilina predstavlja. Bez obzira na svoj politički

uspeh, on je zauzimao nesiguran položaj na vrhu rimskog

društva, među aristokratskim porodicama koje su, kao i

Katilinina, tvrdile da potiču neposredno od osnivača grada, pa

čak i od bogova. Porodica Julija Cezara, na primer, ponosno je

isticala da vodi poreklo od boginje Venere; druga je, još

čudnovatije, tvrdila da je potomak jednako mitske Pasifaje, žene

kralja Minoja koja je posle čudnovatog spajanja s bikom rodila

čudovište Minotaura.





5. Ovaj rimski nadgrobni spomenik iz četvrtog veka nove ere

pokazuje jednostavan način kovanja novca. Prazan novčić stavi se

između dve kocke postavljene na nakovanj. Čovek s leve strane udara

ovaj „sendvič“ čekićem kako bi se crtež utisnuo u novčić kao što

mašice u rukama pomoćnika s desne strane govore, prazni novčić je

zagrejan da bi otiskivanje bilo lakše.



Kako bi osigurao svoj položaj u takvim krugovima, Ciceron je

svakako žudeo da izvede nešto veliko i dramatično tokom svoje

konzulske godine. Upečatljiva vojnička pobeda nad varvarima

bila bi idealna, cilj koji je sanjala većina Rimljana. Rim je oduvek

bio ratnička država, a pobeda u ratu najsigurniji put do slave.

No, Ciceron nije bio vojnik; izašao je na glas u sudovima, a ne

predvodeći vojsku protiv opasnih – ili zlosrećnih – stranaca.

Morao je da „spasi državu“ na neki drugi način.

Neki rimski komentatori zapažaju da je kriza u velikoj meri

išla Ciceronu naruku. U jednom nepotpisanom napadu na

čitavu Ciceronovu karijeru, sačuvanom samo zato što se nekada pogrešno verovalo da je iz Salustijevog pera, otvoreno se kaže da

je Ciceron „iskoristio državne nevolje za sopstvenu slavu“ i čak

se tvrdi da je njegov konzulski mandat bio „uzrok zavere“, a ne

njeno rešenje. Grubo rečeno, osnovno pitanje ne bi trebalo da

glasi da li je Ciceron preterivao u vezi s opasnostima zavere,

nego do koje mere.

Najodlučniji savremeni skeptici smatraju da je čitava zavera

bila jedva nešto više nego plod Ciceronove mašte – u kom

slučaju je čovek koji je tvrdio da sakuplja oružje zaista bio samo

sakupljač, pisma s dokazima su falsi kati, izaslanstvo Gala

konzul je obmanuo, a glasine o pripremi ubistava bile su

paranoične izmišljotine. Takav radikalni stav deluje neuverljivo.

Na kraju krajeva, bilo je borbi prsa u prsa između Katilininih

ljudi i rimskih legija, a to se ne može odbaciti kao plod mašte.

Mnogo je verovatnije da je Katilinu – dalekovidog radikala ili

verolomnog teroristu – u krajnost donekle oterao konzul željan

borbe i sticanja slave. Ciceron je možda čak ubedio samog sebe,

bez obzira na dokaze, da Katilina zaista ozbiljno ugrožava

bezbednost Rima. Kao što znamo iz brojnih skorijih primera, to

je česta posledica političke paranoje i sebičnosti. Nikada nećemo

znati pouzdano. „Zavera“ će uvek biti vrhunski primer klasične

dileme tumačenja: da li se bauci zaista kriju pod krevetom ili je

kriza, makar delimično konzervativna izmišljotina? Trebalo bi

takođe da nas podseća da u proučavanju istorije Rima, kao i

svuda, uvek moramo tragati za drugom stranom priče – a to je

donekle i cilj ove knjige.



Naš Katilina?

Sukob između Cicerona i Katiline stvorio je obrazac za sve

kasnije političke sukobe. Nije slučajnost to što je Makarijeva

slika događaja od osmog novembra poručena, zajedno s drugim

prizorima iz istorije Rima, za dvoranu u palati Madama koja je

upravo postala dom savremenog italijanskog senata, verovatno

kao pouka za moderne senatore. Osim toga, stolećima se o

rđavim i dobrim stranama „zavere“, o vrlinama i manama

Katiline i Cicerona i o sukobu između unutrašnje bezbednosti

građanskih sloboda žestoko raspravljalo, i to ne samo među

istoričarima.

Povremeno je priča korenito prepravljana. Jedna

tradicionalna srednjovekovna verzija iz Toskane kaže da je

Katilina preživeo bitku protiv rimskih legija i da je kao lokalni

heroj ušao u zamršenu ljubavnu vezu sa ženom po imenu

Beliseja. U drugoj verziji on ima sina Uberta, pa je samim tim

začetnik rentinske loze Uberti. Još maštovitija je drama

Katilina Prospera de Krebijona, prvi put izvedena sredinom

osamnaestog veka, u kojoj Katilina stupa u ljubavnu vezu sa

Ciceronovom kćeri Tulijom i ima nekoliko vatrenih susreta s

njom u rimskom hramu.

Kada je zavera predstavljana u književnosti ili na pozornici,

prilagođavana je u skladu s političkim sklonostima autora i

političkom klimom tog vremena. Prva drama Henrika Ibzena,

napisana neposredno posle evropskih revolucija na polovini

devetnaestog veka, za temu uzima događaje iz 63. godine pre

nove ere. U njoj se revolucionar Katilina bori protiv korupcije

sveta u kom živi, a Ciceron, koji ništa gore ne bi mogao da

zamisli, potpuno je izbrisan iz događaja, ne pojavljuje se na

pozornici i jedva da se spominje. Nasuprot tome Ben Džonson,

pišući neposredno posle Barutne zavere, prikazuje Katilinu kao sadističkog antijunaka čije su žrtve toliko brojne da je u živoj

Džonsonovoj mašti, čitava ota neophodna da ih preveze preko

reke Stiks u podzemni svet. Ni njegov Ciceron nije naročito

privlačan, nego je gnjavator koji ne zatvara usta; toliko je

dosadan da su na premijeri komada 1611. godine mnogi

gledaoci izašli tokom njegove beskrajne optužbe protiv Katiline.





6. Mađarski demonstranti protiv pokušaja stranke Fides da izmeni

ustav 2012. godine nosili su kao parolu slavnu Ciceronovu frazu na

latinskom. No, ona nije korišćena samo u političkom kontekstu. U

čuvenoj intelektualnoj razmirici Kamile Palja zamenio je Katilinino

ime imenom francuskog lozofa Mišela Fukoa: „Dokle ćeš najzad,

Fuko…?“



Džonson nije bio pošten prema Ciceronovoj veštini

ubedljivog govorništva – ako je suditi po tome što se njegove

reči, doslovne ili strategijski prilagođene, i dalje koriste.

Ciceronova Prva beseda protiv Katiline, a naročito slavna

prva rečenica („Dokle ćeš, najzad, Katilino, zloupotrebljavati

strpljivost našu?“) i dalje je prisutna u političkoj retorici

dvadeset prvog veka, ispisana je na savremenim političkim

transparentima i zgodno se uklapa u sto četrdeset slovnih znaka

tvita. Treba samo da se ubaci ime određene savremene mete.

Dok sam pisala ovu knjigu nastao je čitav niz tvitova i drugih

naslova u kojima je Katilinino ime zamenjeno, između ostalog,

imenima predsednika Sjedinjenih Država, Francuske i Sirije,

gradonačelnika Milana i državom Izrael. „Quo usque tandem,

François Hollande, abutere patientia nostra?“ Koliko onih koji su

usvojili ovu parolu može da navede njeno tačno poreklo ili da

objasni sukob između Cicerona i Katiline ne možemo znati. Neki

su možda klasičari s političkim stavom, ali malo je verovatno da

su to baš svi koji se bune i protestuju. Upotreba te fraze ukazuje

na nešto potpuno drugačije od stručnog klasičnog znanja, a

verovatno i mnogo važnije. To je snažan nagoveštaj da ispod

površine zapadne politike gotovo zaboravljeni sukob između

Cicerona i Katiline i dalje služi kao obrazac na naše sopstvene

političke borbe i prepirke. Ciceronova rečitost, makar i samo

napola shvaćena, i dalje informiše jezik savremene politike.

Ciceron bi se tome silno radovao. Kada je pisao svom

prijatelju Lukeju i zamolio ga da ovekoveči dostignuća njegovog

konzulskog mandata, nadao se večnoj slavi: „Pomisao da će

potomci govoriti o meni budi u meni neku nadu u besmrtnost“,

napisao je s malo dobro osmišljene bojažljivosti. Lukej ga, kao

što smo videli, nije poslušao. Možda su ga odbili Ciceronovi

besramni zahtevi da „zanemari pravila istorije“, da o

događajima piše kićeno, a ne tačno. No, na kraju se ispostavilo

da je Ciceron doživeo veću besmrtnost zbog svojih postupaka 63. godine pre nove ere nego što bi Lukej ikada mogao da mu

podari, pošto ga citiraju i parafraziraju već dve hiljade godina.

Pronaći ćemo mnogo više ovakvih političkih sukoba,

osporavanih tumačenja i ponekad neprijatnih odjeka našeg

vremena u sledećim poglavljima. Ali, sada je vreme da se

okrenemo od relativno čvrstog tla prvog veka pre nove ere ka

najdubljoj istoriji Rima. Kako su Ciceron i njegovi savremenici

rekonstruisali rane godine svog grada? Zašto im je nastanak

grada bio toliko važan? Šta znači pitanje: „kada je nastao Rim?“

Koliko možemo mi, odnosno koliko su mogli oni, da znaju o

prvobitnom Rimu?





DRUGO POGLAVLJE




•



U POČETKU



Ciceron i Romul



PREMA JEDNOJ RIMSKOJ tradiciji, Jupiterov hram u kom je Ciceron optužio Katilinu osmog novembra 63. godine pre nove ere podigao je sedam vekova ranije Romul, osnivač Rima. Romul i

novi žitelji njegove male zajednice borili su se protiv suseda,

naroda zvanog Sabinjani, na mestu koje je kasnije postalo

Forum, političko središte Ciceronovog Rima. Borbe nisu tekle

povoljno po Rimljane i morali su da se povuku. U poslednjem

pokušaju da izvojuje pobedu, Romul se pomolio bogu Jupiteru –

zapravo ne samo Jupiteru, nego Jupiteru Statoru, „Jupiteru koji

uliva čvrstinu“. U znak zahvalnosti podići će mu hram, obećao je

Romul bogu, ako se Rimljani odupru porivu da pobegnu i ako ne

odstupe pred neprijateljem. Tako je i bilo i hram Jupitera Statora

podignut je na tom mestu kao prvi u dugom nizu svetilišta i

hramova u znak zahvalnosti za božansku pomoć u

obezbeđivanju vojničke pobede Rima.

Tako makar priču pričaju Livije i nekolicina drugih rimskih

pisaca. Arheolozi nikada nisu uspeli pouzdano da identi kuju bilo kakve ostatke ovog hrama, koji je u svakom slučaju do

Ciceronovog vremena sigurno bio mnogo puta obnavljan i

prepravljan, naročito ako je zaista nastao u vreme nastanka

Rima. No, kada je sazvao senatore da se okupe upravo u tom

hramu, Ciceron je nesumnjivo tačno znao šta radi. Imao je u

glavi primer Romula i upotrebio je taj hram da nešto naglasi.

Želeo je da Rimljani ostanu čvrsti pred novim neprijateljem,

Katilinom. Štaviše, gotovo tačno to je rekao na kraju govora

kada je – nesumnjivo pokazujući rukom statuu boga – pozvao u

pomoć Jupitera Statora i podsetio svoje slušaoce na osnivanje

hrama:



Ti, Jupitere, kome je Romul podigao hram iste godine

kada i sam grad, bože koji, s pravom kažemo, daješ

čvrstinu gradu i carstvu – ti ćeš držati ovog čoveka i

njegovu bandu dalje od ovog hrama i od hramova

drugih bogova, od gradskih kuća i gradskih zidina, od

života i sudbina svih građana Rima…



Činjenica da Ciceron sebe prikazuje kao novog Romula nije

promakla Rimljanima tog dana, ali to mu se ponekad i osvetilo:

neki ljudi iskoristili su to da se podsmehnu njegovom

palanačkom poreklu i zvali su ga „Romul Arpinuma“.

Ovo je bio klasično rimsko pozivanje na očeve osnivače, na

dirljive priče o ranom Rimu i na trenutak nastanka grada. Čak i

danas slika vučice koja doji bebu Romula i njegovog blizanca

Rema označava nastanak Rima. Slavna bronzana statua tog

događaja jedno je od najčešće kopiranih i najprepoznatljivijih

dela rimske umetnosti i nalazi se na hiljadama razglednica,

kuhinjskih krpa, pepeljara i magneta za frižidere, a može se videti svuda po savremenom Rimu kao amblem fudbalskog

kluba „Roma“.

Pošto je ta slika toliko poznata, lako je shvatiti priču o

Romulu i Remu – odnosno o Remu i Romulu, prema njihovom

uobičajenom rimskom redosledu – zdravo za gotovo i zaboraviti

da je to jedna od najčudnovatijih „istorijskih legendi“ o

osnivanju bilo kog grada bilo kada bilo gde u svetu. A mit i

legenda su, čak i ako su Rimljani pretpostavljali da je reč o mitu i

legendi, istorija u najširem smislu. Vučica koja doji blizance je

toliko čudnovata epizoda u krajnje neobičnoj priči da su čak i

drevni pisci ponekad pokazivali zdravu sumnjičavost prema

životinji koja ima mleka i kao po pozivu pojavljuje se da doji

napuštene bebe. Ostatak priče je neverovatna mešavina

zbunjujućih pojedinosti: nije tu samo neobična ideja o dvojici

osnivača (Romulu i Remu) nego i niz nimalo herojskih

pojedinosti, od ubistva preko silovanja i otmice do činjenice da

su najveći deo prvih građana Rima činili zločinci i odmetnici.





7. Kada god da je nastala sama vučica, blizanci su sigurno dodati

kasnije, u petnaestom veku, s otvorenom namerom da ovekoveče

mit o osnivanju grada. Kopije ovog spomenika mogu se naći svuda u svetu, delimično zahvaljujući Benitu Musoliniju koji ih je slao na sve

strane kao simbol pripadnosti rimskoj kulturi.



Ovi neprijatni elementi toliko su privukli pažnju nekih

modernih istoričara da su izneli mogućnost da su čitavu priču

kao antipropagandu nesumnjivo smislili neprijatelji i žrtve

Rima ugroženi agresivnom rimskom ekspanzijom. To je suviše

nategnut, da ne kažemo očajnički pokušaj objašnjavanja čudnih

pojedinosti priče i previđa ono najvažnije. Gde god i kad god da

je nastala, rimski pisci nisu prestali da pričaju i prepričavaju

priču o Romulu i Remu i da o njoj žučno raspravljaju. Tu se radi

o nečemu daleko važnijem od pitanja kada je grad prvi put

stekao oblik. Dok su se gurali u Romulovom starom hramu da

slušaju novog „Romula Arpinuma“, senatori su sigurno bili vrlo

svesni da priča o osnivaju grada pokreće još veće teme, pitanja o tome šta znači biti Rimljanin, kakve naročite osobine de nišu

Rimljane i, što je jednako važno, koje su mane i nedostatke

Rimljani nasledili od svojih predaka.

Da bismo shvatili stare Rimljane, moramo shvatiti odakle su

verovali da su potekli i moramo razmisliti o značaju priče o

Romulu i Remu i o glavnim temama i dvosmislenostima u

drugim pričama o nastanku grada, jer blizanci nisu bili jedini

kandidati za prve Rimljane. Kroz veći deo rimske istorije kao

mogućnost spominje se i lik trojanskog junaka Eneje koji je

pobegao u Italiju da osnuje Rim kao novu Troju. Nije manje

važno ni utvrditi šta možda leži iza tih priča. Pitanje: „Kada je

Rim nastao“, zavodljivo je i primamljivo modernim naučnicima

koliko i njihovim drevnim prethodnicima. Arheologija nam

pruža skicu najranijeg Rima koja se duboko razlikuje od rimskih

mitova. Ta skica je začuđujuća, često zbunjujuća i kontroverzna.

Čak i o slavnoj bronzanoj vučici se oštro raspravlja. Je li ona, kao

što se obično misli, jedno od najstarijih sačuvanih rimskih

umetničkih dela? Ili je, kao što nedavne naučne analize

nagoveštavaju, zapravo remek-delo Srednjeg veka? U svakom

slučaju, iskopavanja ispod savremenog grada u poslednjih

stotinak godina otkrila su nešto tragova koji sežu možda do

početka prvog milenijuma pre nove ere, a potiču iz seoceta na

reci Tibar koje će vremenom postati Ciceronov Rim.



Ubistvo



Ne postoji samo jedna priča o Romulu. Postoje brojne,

međusobno često nespojive verzije te priče. Ciceron je, deceniju

posle sukoba s Katilinom, izneo jednu verziju u svojoj raspravi O državi. Kao i mnogi političari od tog doba naovamo, našao je

utočište u političkoj teoriji (i prilično nadmenom iznošenju

mišljenja) kad je njegova moć počela da bledi. Tu se, u okviru

mnogo duže lozofske rasprave o prirodi dobre vladavine,

pozabavio istorijom rimskog „ustrojstva“ od nastanka grada. No,

posle sažetog početka – u kom je nezgrapno izbegao pitanje da li

je Romul zaista bio sin boga Marsa istovremeno sumnjajući u

druge bajkovite delove priče – latio se ozbiljne rasprave o

geografskim prednostima mesta koje je Romul odabrao za svoje

novo naselje.

„Kako je Romul“, piše Ciceron, „mogao pametnije da iskoristi

prednosti blizine mora, a da izbegne nedostatke, nego tako da

smesti grad na obale reke koja nikad ne presušuje i koja se

neprestano uliva u more u širokom ušću?“ Tibar, objašnjava on,

olakšava uvoz iz inostranstva i izvoz lokalnih viškova, a brda na

kojima je grad podignut obezbeđuju ne samo savršenu odbranu

od neprijateljskog napada, nego i zdravu životnu sredinu usred

„kužne oblasti“. Romul kao da je znao da će njegovo naselje

jednog dana biti središte velikog carstva. Ciceron pokazuje

izvesnog smisla za geogra ju ovde, a i mnogi drugi posle njega

ukazivali su na povoljan strategijski položaj grada koji dominira

obližnjim rekama. No, on rodoljubivo prećutkuje činjenicu da je

kroz Stari vek „reka koja nikad ne presušuje“ takođe donosila

Rimu redovne razorne poplave i da je, uprkos brdima, malarija

bila jedan od najdelotvornijih ubica stanovnika Rima (i ostala je

to sve do kraja devetnaestog veka).

Ciceronova verzija osnivanja grada nije najpoznatija. Suština

verzije na kojoj se temelji većina modernih tekstova je Livijeva.

Iako je njegovo delo i dalje vrlo važno za naše shvatanje ranog

Rima, o samom Titu Liviju znamo veoma malo. Potekao je iz Patavijuma (Padove) na severu Italije, počeo je da piše svoj sažeti

pregled rimske istorije tokom druge decenije prvog veka pre

nove ere i bio je dovoljno blizak s rimskom carskom porodicom

da je hrabrio budućeg cara Klaudija da se bavi istorijom. Priča o

Romulu i Remu neizbežno je najistaknutija u njegovoj prvoj

knjizi, uz mnogo manje geogra je i mnogo više živopisnog

pripovedanja nego kod Cicerona. Livije počinje s blizancima, a

zatim žustro sledi priču prema kasnijim podvizima samog

Romula kao osnivača i prvog kralja Rima.

Blizance je, objašnjava Livije, rodila sveštenica devica po

imenu Rea Silvija u italijanskom gradu Alba Longa u Albanskim

planinama, dvadesetak kilometara južno od kasnijeg mesta

nastanka Rima. Ona to zvanje nije preuzela dobrovoljno, nego ju

je na to primorao njen stric Amulije koji je preuzeo vlast nad

Alba Longom zbacivši svog brata, njenog oca Numitora. Amulije

je zatim iskoristio izgovor svešteničkog zvanja – prividne

počasti – da spreči pojavu potomaka i suparnika iz loze svoga

brata. No, kako se ispostavilo, njegova predostrožnost bila je

uzaludna jer je Rea Silvija uskoro zatrudnela. Prema Livijevim

rečima, tvrdila je da ju je napastvovao bog Mars. Livije je

očigledno u ovo sumnjao kao i Ciceron; Mars bi, nagovestio je,

bio prikladan izgovor za potpuno ljudsku ljubavnu pustolovinu.

No, drugi su samouvereno pisali o pojavi falusa bez tela iz svetog

plamena koji je Rea Silvija trebalo da čuva.

Čim je rodila blizance, Amulije je naredio slugama da ih bace

u obližnju reku Tibar da se udave. No, preživeli su. Kao što često

biva u ovakvim pričama u brojnim kulturama, ljudi koji su

dobili ovaj neprijatni zadatak nisu ga izvršili do kraja (možda

zato što nisu mogli). Spustili su korpu s blizancima ne u reku,

nego – pošto je bila poplava – pored vode koja se izlila. Pre nego što je voda odnela dečake, naišla je slavna vučica i spasila ih.

Livije je, uz još neke rimske skeptike, pokušao da razumno

objasni ovaj naročito neverovatan deo priče. Latinska reč za

vučicu (lupa) takođe je bila kolokvijalni izraz za prostitutku

(lupanarium je bio jedan standardni izraz za javnu kuću). Da li je

moguće da je lokalna prostitutka, a ne lokalna divlja zver

pronašla i odgajila blizance?

Šta god zapravo bila ta lupa, neki dobrodušni pastir uskoro je

našao dečake i uzeo ih k sebi. Da li je njegova žena bila

prostitutka, pita se Livije. Romul i Rem živeli su u toj seoskoj

porodici sve dok se mnogo godina kasnije, kao mladići, nisu

slučajno ponovo sreli sa svojim dedom, svrgnutim kraljem

Numitorom. Pošto su ga vratili na presto Alba Longe, krenuli su

da osnuju sopstveni grad. No, uskoro su se posvađali, a

posledice su bile strašne. Livije nagoveštava da su isto ono

suparništvo i ambicioznost koji su kaljali odnose Numitora i

Amulija procurili i u naraštaj Romula i Rema.

Blizanci se nisu saglasili o tome gde tačno da postave novo

naselje, a naročito ne o tome koje od nekoliko brda koja će

kasnije činiti grad (ima ih zapravo više od legendarnih sedam)

treba da bude centar prvog naselja. Romul je odabrao brdo

poznato kao Palatin na kom je kasnije stajala raskošna carska

rezidencija i koji nam je dao reč „palata“. U svađi koja je usledila

Rem, koji se zalagao za Aventin, uvredljivo je preskočio ogradu

koju je Romul podigao oko svog omiljenog mesta. O tome šta se

desilo zatim postoji nekoliko verzija. No, najrasprostranjenija

(prema Liviju) glasi da je Romul ubio svog brata i postao jedini

gospodar mesta koje je ponelo njegovo ime. Kad je zadao strašni

bratoubilački udarac, povikao je (prema Liviju): „Neka nestane

svako ko preskoči moje zidove.“ Bila je to prikladna parola za grad koji će se kasnije prikazivati kao ratoborna država, ali koja

ratuje samo u odgovor na agresiju drugih, uvek „pravedno“.



Silovanje



Rem je bio mrtav, a grad čijem je osnivanju pomogao sastojao se

od samo šačice Romulovih prijatelja i drugova. Bilo je potrebno

još stanovnika. Zato je Romul proglasio Rim „utočištem“ i

podsticao osiromašene i obespravljene iz čitave Italije da mu se

pridruže: odbegle robove, osuđene zločince, prognanike i

izbeglice. Ovo mu je dovelo mnoštvo muškaraca. No, kako bi

dobio i žene, kaže Libijeva priča, Romul je morao da pribegne

lukavstvu – i silovanju. Pozvao je susedne narode, Sabinjane i

Latine iz oblasti oko Rima zvane Lacijum, da zajedno s

porodicama dođu i učestvuju u verskoj svetkovini i zabavama.

Usred svetkovine dao je znak svojim ljudima da otmu devojke

posetilaca i odnesu ih kao svoje žene.

Nikola Pusen, slavan po slikama s temom starog Rima,

ovekovečio je ovaj prizor u sedamnaestom veku; Romul stoji na

uzdignutoj platformi i spokojno posmatra nasilje koje se odvija

pod njim naspram monumentalnih zdanja još u izgradnji. Tu

sliku ranog grada Rimljani iz prvog veka pre nove ere bi

prepoznali. Iako su ponekad prikazivali Romulov Rim kao

naselje ovaca, blata, koliba i kaljuge, često su ga i preuveličavali,

prikazujući ga kao blistavi unapred utvrđeni klasični grad. Taj

prizor očuvao se u raznim oblicima tokom istorije. U mjuziklu

Sedam nevesta za sedmoricu braće iz 1954. scena otmice je

parodirana (odvija se u Americi za vreme podizanja ambara).

Godine 1962, neposredno odgovarajući na Kubansku raketnu krizu, Pablo Pikaso preradio je Pusenovu verziju u nizu slika na

istu temu s mnogo izraženijim nasiljem (vidi kolornu sliku 3).





8. Ovaj rimski srebrnjak iz 89. godine p. n. e, pokazuje dvoje prvih

Rimljana kako odnose dve Sabinjanke. Ime službenika odgovornog

za izdavanje novčića, gotovo čitljivo ispod prizora, glasi Lucije

Titurije Sabin – što verovatno ima veze s njegovim izborom scene.

Na drugoj strani novčića je glava kralja Sabinjana, Tita Tacija.



Rimski pisci večito su raspravljali o ovom delu priče. Jedan

dramatičar napisao je čitavu tragediju na tu temu, ali od nje je

nažalost, ostala sačuvana samo jedna rečenica. Mozgali su o

pojedinostima i pitali se, na primer, koliko je devojaka

odvedeno. Livije o tome ne govori, ali procene variraju od svega

trideset do sumnjivo preciznih i neuverljivih šest stotina

osamdeset tri – to je bila procena afričkog princa Jube kog je

Julije Cezar doveo u Rim i koji je proveo čitavu mladost baveći se

važnim naukama, od rimske istorije do latinske gramatike. No,

više od svega ostalog zaokupljalo ih je očigledno zločinstvo i

nasilje tog dela. Ta prilika je, na kraju krajeva, bila prvo rimsko venčanje, i njoj su se rimski naučnici okretali kada su želeli da

objasne nejasne običaje i fraze tradicionalnog rimskog venčanja;

smatralo se da je slavljenički povik: „O, Talasio!“, na primer,

nastao od imena jednog mladog Rimljanina na svetkovini. Da li

je neizbežni zaključak glasio da je rimska ustanova braka

nastala silovanjem? Gde je linija koja deli otmicu od silovanja?

Šta taj događaj, šire posmatrano, govori o ratobornosti Rima?

Livije brani rane Rimljane. Tvrdi da su ugrabili samo

neudate devojke; to je poreklo braka, a ne preljuba.

Naglašavajući zamisao da Rimljani nisu birali devojke, nego su

ih grabili nasumično, on tvrdi da su pribegli postupku

neophodnom za budućnost njihove zajednice za kojim su

usledile ljubavne reči i obećanja muškaraca upućene njihovim

nevestama. On takođe predstavlja postupak Rimljana kao

odgovor na nerazumno ponašanje suseda grada. Rimljani su,

objašnjava on, prvo postupili korektno i zatražili od susednih

naroda sklapanje ugovora koji bi im svima omogućio da se žene

kćerima onih drugih. Livije otvoreno – i krajnje anahronistički –

ovde misli na zakonsko pravo konubijuma, odnosno

„međubraka“ koji je mnogo kasnije postao sastavni redovni deo

rimskih saveza sa drugim državama. Rimljani su pribegli nasilju

tek kada je njihov zahtev bezrazložno odbijen. Drugim rečima, i

to je bio slučaj „pravednog rata“.

Drugi ovaj slučaj prikazuju drugačije. Neki su u vremenu

samog osnivanja grada videli sve rečite znakove kasnije rimske

ratobornosti. Sukob, tvrde oni, nije bio izazvan, a činjenica da su

Rimljani odveli svega trideset žena (ako ih je bilo toliko)

pokazuje da im je u mislima pre svega bio rat, a ne brak. Salustije

takođe nagoveštava ovakav stav. U svojoj Istoriji Rima (tekstu

opštije prirode nego što je njegov Rat protiv Katiline, preživelom samo u iskidanim citatima kod drugih autora) on zamišlja

pismo – samo ga zamišlja – navodno iz pera jednog od najžešćih

neprijatelja Rima u kom se on žali na nasilničko ponašanje

Rimljana tokom čitave njihove istorije: „Od samog početka nisu

imali ništa osim onoga što su ukrali: kuće, žene, zemlju,

carstvo.“ Možda je jedini izlaz bio da se okrive bogovi. Šta drugo

je moglo da se iščekuje, napisao je drugi rimski pisac, kad je

Romulov otac bio Mars, bog rata?

Pesnik Ovidije – Publije Ovidije Nazon, da ga nazovemo

punim rimskim imenom – zauzeo je drugačiji stav. Otprilike

Livijev vršnjak, bio je podrivač koliko je Livije bio ispravan

građanin, i 8. godine pre nove ere je proteran iz grada delimično

zbog skandala koji je izazvao svojom duhovitom pesmom Pouke

iz ljubavi o veštini biranja partnera. On je okrenuo Livijevu priču

o otmici naglavce i prikazao je događaj kao primitivni model

ertovanja: kao erotičan, a ne svrsishodan postupak. Ovidijevi

Rimljani počinju pokušavajući da „uoče devojke koje im se

najviše sviđaju“, a onda na znak posežu za njima „pohotnim

rukama“. Uskoro šapuću slatke besmislice u uho svom plenu čiji

očigledni strah samo pojačava njihovu privlačnost. Svetkovine i

zabave, kaže pesnik nestašno, uvek su bile povoljne prilike za

pronalaženje devojke, čak i u najranijim danima Rima. Drugačije

rečeno, Romul se izvrsno setio kako da nagradi svoje odane

vojnike. „Kad bi meni obećao takvu platu“, kaže Ovidije u šali, „i

ja bih stupio u njegovu vojsku.“

Roditeljima tih devojaka, priča obično kaže dalje, otmica nije

bila ni zabavna ni zavodljiva. Zaratili su s Rimljanima kako bi

povratili svoje kćeri. Rimljani su lako porazili Latine, ali ne i

Sabinjane, i rat se razvukao. U jednom trenutku Romulovi ljudi

našli su se pod snažnim napadom u svom novom gradu i morali su da zazovu Jupitera Statora da spreči Rimljane da ne pobegnu

glavom bez obzira, kao što je Ciceron podsetio svoje slušaoce –

ne spominjući da je rat izbio zbog otetih žena. Neprijateljstva su

na kraju obustavljena zahvaljujući samim otetim ženama koje

su bile zadovoljne svojom sudbinom rimskih supruga i majki.

Hrabro su ušle na bojno polje i molile svoje muževe na jednoj i

očeve na drugoj strani da prestanu s borbama. „Radije ćemo

same umreti“, objasnile su, „nego živeti bez jednih ili drugih, kao

udovice ili kao siročad.“

Njihov postupak je bio delotvoran. Ne samo što je sklopljen

mir, nego je Rim navodno postao združeni rimsko-sabinski

grad, jedna zajednica pod zajedničkom vladavinom Romula i

sabinskog kralja Tita Tacija. Delili su vlast nekoliko godina, dok

Tacije nije poginuo u jednom obližnjem mestu tokom pobune za

koju je delimično i sam bio kriv. Nasilna smrt kao što je bila

njegova postaće zaštitni znak rimske visoke politike. Romul je

ponovo postao jedini vladar, prvi kralj Rima, i vladao je više od

trideset godina.



Braća protiv braće, stranci protiv

domaćih



Tik ispod površine ovih priča leže neke najvažnije teme rimske

istorije, kao i neke od najdubljih rimskih kulturnih strepnji. One

nam mnogo govore o rimskim vrednostima i brigama, odnosno

makar o brigama Rimljana koji su imali viška vremena, novca i

slobode. Kulturne strepnje često su povlastica bogatih. Jedna

tema, kao što smo već videli, bila je priroda rimskog braka.

Koliko surov mora da bude s obzirom na svoje poreklo? Drugu smo nazreli u rečima Sabinjanki kada su pokušale da pomire

zaraćene očeve i muževe – građanski rat. Jedna od najvećih

zagonetki u ovoj legendi o osnivanju grada jeste pitanje zašto

postoje dva osnivača, Romul i Rem. Savremeni istoričari iznosili

su razna objašnjenja za pojavu očigledno suvišnog blizanca.

Možda ona ukazuje na neku temeljnu dvojnost u rimskoj

kulturi, na dvojnost različitih staleža ili etničkih grupa. A

možda se u njoj ogleda činjenica da su Rimom kasnije uvek

upravljala dva konzula. Možda su upletene dublje mitske

strukture, a Romul i Rem su neka verzija božanskih blizanaca

kakvi se mogu naći u raznim svetskim kulturama, od Nemačke

do vedske Indije, uključujući i biblijsku priču o Kainu i Avelju.

No, koje god rešenje da odaberemo (a većina savremenih

nagađanja nije naročito ubedljiva), još veća zagonetka je

činjenica da je jedan od blizanaca osnivača suvišan – pošto je

Rema ubio Romul, ili po nekim verzijama neki Romulov čovek,

već prvog dana osnivanja grada.

Za mnoge Rimljane koji priču nisu obeležili kao legendu ili

mit da bi bila podnošljivija, to je bila najneprijatnija pojedinost.

Cicerona je toliko uznemiravala da se u njegovoj verziji

osnivanja grada u delu O državi uopšte ne spominje: Rem se

pojavljuje na početku zajedno s Romulom, ali kasnije naprosto

iščezava iz priče. Drugi istoričar, Dionisije od Halikarnasa,

stanovnik Rima u prvom veku pre nove ere kog obično zovu

prema njegovom rodnom gradu na obali današnje Turske,

odlučio je da prikaže Romula kao neutešnog posle Remove smrti

(„izgubio je volju da živi“). No, treći istoričar kog znamo samo

kao Egnatija, smelije se pozabavio ovim problemom. Jedino što

znamo o ovom Egnatiju jeste da je potpuno odbacio priču o ubistvu i tvrdio da je Rem poživeo vrlo dugo i čak nadživeo svog

blizanca.

Bio je to očajnički i vrlo neubedljiv pokušaj da se izbegne

mračna poruka priče: poruka da je bratoubistvo upisano u

temelje rimske politike i da su talasi strašnih građanskih sukoba

koji su neprestano kaljali rimsku istoriju (ubistvo Julija Cezara

44. godine pre nove ere je samo jedan primer) na neki način

sudbinski predodređeni. Jer, kako grad podignut na

bratoubistvu može izbeći da građani ubijaju građane? Pesnik

Kvint Horacije Flak samo je jedan od brojnih pisaca koji su na

ovo pitanje dali očigledan odgovor. Pišući oko 30. godine pre

nove ere, posle ubistva Julija Cezara i decenije građanskog rata,

jadikovao je: „Gorka sudbina prati Rimljane, a zločin

bratoubistva još otkako se krv nedužnog Rema prosula na tlo

bacio je kletvu na njegove potomke.“ Građanski rat je, mogli

bismo reći, bio upisan u rimske gene.

Naravno, Romul je i dalje mogao biti hvaljen i slavljen kao

herojski praotac i osnivač grada. Nelagoda zbog Remove

sudbine nije sprečila Cicerona da se zaogrne Romulovim

plaštom u sukobu s Katilinom. Uprkos senci ubistva, slike

blizanaca videle su se širom drevnog rimskog sveta, od same

prestonice, gde su nekada njihove statue bile na Forumu i na

Kapitolu, do najudaljenijih krajeva carstva. Štaviše, kad je narod

grčkog ostrva Hiosa želeo da pokaže svoju odanost Rimu u

drugom veku pre nove ere, odlučio je između ostalog da podigne

spomenik koji, kako su se izrazili, prikazuje „rođenje Romula,

osnivača Rima, i njegovog brata Rema“. Taj spomenik nije

sačuvan, ali znamo za njega jer su ostrvljani zapisali svoju

odluku na mermernoj tabli koja je sačuvana. Ipak, lik Romula

bio je i ostao moralno i politički osetljiv.



9. Romul i Rem stigli su u najudaljenije uglove Rimskog carstva.



Ovaj mozaik iz četvrtog veka nove ere pronađen je kod Oldbroa na

severu Engleske. Vučica je neodoljivo vesela. Blizanci naoko lebde u

vazduhu i deluju kao naknadni dodatak, baš kao i oni na

kapitolinskom spomeniku.



Na drugi način bile su osetljive ideja o utočištu i dobrodošlica

koju je Romul ukazivao svim pridošlicama – strancima,

zločincima i odmetnicima – da bi njegov novi grad dobio

stanovnike. To je imalo i dobrih strana. Naročito je prikazivalo

izuzetnu otvorenost rimske političke kulture i spremnost da

uključi i tuđine, po čemu se Rim razlikuje od svih drugih

drevnih zapadnih društava za koje znamo. Nijedan stari grčki

grad nije bio ni približno toliko otvoren; posebno je bilo teško

steći status građanina Atine. Ovo nije pohvala bilo kakvoj

„liberalnoj“ naravi Rimljana u savremenom smislu te reči.

Pokorili su ogromne teritorije u Evropi i šire, ponekad izuzetno

surovo, i često su bili ksenofobni i prezrivi prema narodima koje

su zvali „varvari“. Ipak, tokom procesa kakvog nije bilo u drugim preindustrijskim carstvima, stanovnici tih pokorenih teritorija,

„provincija“, kako su ih Rimljani zvali, postepeno su postali

punopravni građani Rima i stekli su zakonska prava i zaštitu

koji uz to idu. Vrhunac tog procesa odigrao se 212. godine nove

ere (kada se moja knjiga završava) odlukom cara Karakale da svi

slobodni stanovnici carstva postanu rimski građani.

Čak i pre toga pripadnici elita provincija ulazili su u političku

hijerarhiju prestonice, i to u velikom broju. Rimski senat

postepeno je postao ono što se danas naziva izrazito

multikulturna ustanova, a na spisku rimskih careva nalaze se

mnogi koji su potekli izvan Italije: Karakalin otac Septimije

Sever bio je prvi car iz rimskih teritorija u Africi; Trajan i

Hadrijan, koji su vladali pola veka ranije, bili su rodom iz rimske

provincije Španije. Kada je 48. godine nove ere car Klaudije – kog

zamišljamo kao dobroćudnog čiku više zahvaljujući romanu

Roberta Grejvsa Ja, Klaudije nego stvarnom životu – ubeđivao

nenaklonjeni senat da građanima iz Galije treba dozvoliti da

postaju senatori, neko vreme je podsećao okupljene da je Rim od

samog nastanka bio otvoren prema strancima. Tekst ovog

govora, uključujući i neka dobacivanja koja je po svemu sudeći i

car morao da trpi, urezan je na bronzanu ploču i izložen u

provinciji Galiji, u današnjem gradu Lionu, gde se i dalje nalazi.

Klaudije po svemu sudeći, za razliku od Cicerona, nije imao

prilike da unese poboljšanja pred objavljivanje.

Sličan proces odigrao se i s ropstvom. Rimsko ropstvo bilo je

u izvesnoj meri surovo koliko i rimski postupci vojnog

osvajanja. No, za mnoge rimske robove, naročito za one koji su

radili u gradskim porodicama i nisu dirinčili na poljima ili u

rudnicima, ropstvo nije obavezno bilo doživotno. Često su

slobodu dobijali ili se otkupljivali ušteđenim novcem, a ako im je vlasnik bio rimski građanin, i oni su postajali rimski građani i

gotovo jednaki s građanima rođenim u slobodi. Rim se i u

ovome duboko razlikovao od klasične Atine: u Atini je vrlo malo

robova oslobađano, a ti malobrojni svakako nisu dobijali status

građana, nego su živeli u nekom nejasnom stanju. Ova praksa

oslobađanja robova – odnosno manumissio, da upotrebimo

latinski izraz – bila je toliko izrazito svojstvo rimske kulture da

su je posmatrači iz tog vremena spominjali i smatrali važnim

činiocem uspeha Rima. Kako je jedan makedonski kralj iz trećeg

veka pre nove ere zapazio, na taj način su „Rimljani povećavali

svoju zemlju“. Razmere oslobađanja bile su tolike da neki

istoričari smatraju da je do drugog veka nove ere većina

slobodnih građana grada Rima među precima imala robove.

Priča o Romulovom utočištu očigledno ukazuje na

otvorenost i nagoveštava da je različitost stanovništva bila

svojstvena Rimu od samog nastanka. Neki Rimljani smatrali su

kao i onaj makedonski kralj da je Romulova politika uključivosti

važan deo uspeha grada, i za njih je utočište bilo nešto čime se

treba ponositi. No, bilo je i drugačijih stavova koji su naglašavali

manje laskavu stranu priče. Nisu samo neprijatelji Rima

shvatali koliko je ironična činjenica da carstvo vodi poreklo od

zločinaca i propalica Italije, nego i neki Rimljani. Krajem prvog

ili početkom drugog veka nove ere satirični pesnik Decim Junije

Juvenal, koji je voleo da ismeva rimsku umišljenost, oštro je

kritikovao snobizam i izvrgavao ruglu aristokrate koje su se

razmetale vekovima starim porodičnim stablom. Jednu pesmu

završio je usputnim šamarom poreklu Rima. Na čemu se uopšte

zasniva ta umišljenost? Rim je od samog početka bio grad

robova i begunaca („Ko god da vam je najraniji predak, bio je ili

pastir ili nešto što radije ne bih spominjao“). Ciceron je možda želeo da naglasi nešto slično kad se u pismu svom prijatelju

Atiku našalio s Romulovim „izmetom“ ili „talogom“. Rugao se

jednom svom savremeniku koji se, kaže, obraćao senatu kao da

živi „u Platonovoj Republici“ – misleći na idealnu državu po

mišljenju tog lozofa – „dok je ovo zapravo Romulov faex

[izmet].“

Ukratko, Rimljani su uvek išli Romulovim stopama, na dobro

ili na zlo. Kada je Ciceron spomenuo Romula u svojoj Besedi

protiv Katiline, nije samo veličao sebe zazivajući osnivača Rima

(mada je delimično činio upravo to), nego se pozivao na priču

koja je izazivala raznovrsne rasprave među njegovim

savremenicima o tome ko su Rimljani zapravo, šta Rim

predstavlja i gde leže podele.



Istorija i mit



Romulove stope duboko su utisnute u rimski krajolik. U

Ciceronovo doba ne samo što biste mogli da posetite Romulov

hram Jupitera Statora, nego i da uđete u pećinu u kojoj se vučica

navodno brinula o blizancima i da vidite stablo, presađeno na

Forum, pod koje je dečake navodno izbacila reka. Mogli biste čak

i da se divite Romulovoj kući, slamom pokrivenoj drvenoj kolibi

u kojoj je osnivač grada navodno živeo na Palatinu – vidljivom

deliću prvobitnog Rima u velikoj metropoli. To je, naravno, bila

laž, kao što je jedan posetilac s kraja prvog veka pre nove ere

napola nagovestio: „Ne dodaju joj ništa da bi bila dostojnija

poštovanja“, objasnio je, „ali kad se neki deo ošteti od starosti ili

rđavog vremena, odmah ga poprave i obnove koliko je moguće

kakav je bio pre.“ Nisu pronađeni pouzdani arheološki tragovi te kuće, što ne čudi jer je bila od krhke građe, no postojala je u

nekom obliku kao spomenik nastanku grada, sigurno do

četvrtog veka nove ere, kada je spomenuta na spisku

znamenitosti Rima.

Ti opipljivi „ostaci“ – hram, stablo smokve i pažljivo

popravljana koliba – bili su neodvojivi deo Romulovog statusa

istorijske ličnosti. Kao što smo videli, rimski pisci nisu bili

naivčine i preispitivali su brojne pojedinosti tradicionalnih

priča čak i kad su ih prepričavali (uloga vučice, božansko

poreklo i tako dalje). No, nisu poricali da je Romul zaista

postojao, da je doneo ključne odluke koje su usmerile budući

razvoj grada kao što je izbor mesta za grad, i da je manje više

samostalno osmislio najvažnije gradske ustanove. Sam senat je,

prema nekim zapisima, bilo Romulovo delo, kao i obred

„trijumfa“, rimske pobedničke parade koja je uvek sledila posle

najvećih (i najkrvavijih) ratnih uspeha grada. Kada je krajem

prvog veka pre nove ere dugački spisak rimskih vojskovođa

kojima je ikada priređen trijumf urezan u niz mermernih tabli

na Forumu, Romul je naveden prvi. „Romul, kralj, sin Marsov“,

pisalo je, „godine prve, prvog marta, za pobedu nad narodom

Cenine“, u čast njegove brze pobede nad obližnjim latinskim

gradom čije devojke su otete – bez i trunke javne sumnje u

njegovo božansko poreklo.

Rimski naučnici vredno su radili na utvrđivanju Romulovih

dostignuća i stvaranju tačnog vremenskog redosleda najranijeg

razvoja Rima. Jedna od najživljih kontroverzi u Ciceronovo doba

bilo je pitanje kada je tačno grad osnovan. Koliko je tačno star

Rim? Učene glave domišljato su brojale unazad od rimskih

datuma koje su znale do ranijih datuma koje nisu znale i

pokušale vremenski da usklade događaje u Rimu s događajima u grčkoj istoriji. Naročito su pokušavali da usklade svoju istoriju s

redovnim četvorogodišnjim ciklusom Olimpijskih igara koji je

po svemu sudeći nudio čvrst i autentičan vremenski okvir –

iako je, kao što sada znamo, i sam bio proizvod ranijih

domišljatih nagađanja. Bila je to osetljiva i

visokospecijalizovana rasprava. No, postepeno su se različiti

stavovi usaglasili oko sredine onoga što mi zovemo osmim

vekom pre nove ere jer su učene glave zaključile da su grčka i

rimska istorija „počele“ otprilike u isto vreme. Ono što je postalo

kanonski datum koji se i dalje navodi u mnogim savremenim

udžbenicima delimično potiče iz naučne rasprave Knjiga

hronologije čiji je autor bio niko drugi do Ciceronov prijatelj Atik.

Knjiga nije preživela, ali se pretpostavlja da je kao godinu u kojoj

je Romul osnovao Rim navela treću godinu šestog ciklusa

Olimpijskih igara, odnosno 753. godinu pre nove ere. Druga

izračunavanja suzila su datum još više, na dvadeset prvi april,

datum koji savremeni Rimljani i danas slave kao rođendan svog

grada nekim prilično drečavim paradama i lažnim

gladijatorskim predstavama.

Granica između mita i istorije često je nejasna (setite se

kralja Artura ili Pokahontas), a kao što ćemo videti, Rim je bio

jedna od onih kultura u kojima je ta granica bila posebno

nerazaznatljiva. No, uprkos istorijskoj pronicljivosti koji su

Rimljani primenili na priču o nastanku svog grada, imamo sve

razloge da je u našim okvirima posmatramo kao manje-više čisti

mit. Za početak, gotovo sigurno nije bilo trenutka samog

osnivanja grada. vrlo malo gradova osnovano je jednim

potezom pojedinca. Gradovi su obično proizvod postepenih

promena sastava stanovništva, obrazaca naseljavanja,

društvene organizacije i osećaja identiteta. „Osnivanja“ su većinom događaji osmišljeni kasnije, projekcije mikrokosmosa

ili zamišljene prvobitne verzije kasnijeg grada u ranije vreme.

Samo ime „Romul“ je znak takvog postupka. Iako su Rimljani

obično pretpostavljali da je on dao svoje ime novoosnovanom

gradu, mi smo danas prilično ubeđeni da je bilo upravo obrnuto:

ime „Romul“ je maštovito izvedeno iz imena „Roma“, Rim.

„Romul“ je samo arhetipsko otelotvorenje grada.

Osim toga, pisci i naučnici prvog veka pre nove ere koji su

nam ostavili svoje verzije nastanka Rima nisu imali više

neposrednih dokaza o najranijim fazama razvoja grada nego što

ih imaju današnji istoričari, a na neki način imali su možda i

manje. Nije bilo sačuvanih dokumenata niti arhiva. Ono malo

ranih natpisa u kamenu, koliko god da je bilo dragoceno, nije

bilo staro koliko su rimski naučnici često pretpostavljali, a kao

što ćemo otkriti na kraju ovog poglavlja, oni su ponekad i

beznadežno pogrešno prevodili rani latinski. Tačno, imali su

pristup nekim ranim istorijskim zapisima koji više ne postoje,

ali najstariji takvi zapisi sastavljeni su oko dvestote godine pre

nove ere, pa je i dalje postojao ogroman jaz između tog vremena

i vremena nastanka grada. On se mogao premostiti samo uz

pomoć mešavine priča, pesama, popularnih dramskih predstava

i promenljivog spoja međusobno često protivrečnih pripovesti

iz usmene tradicije koje su se neprestano podešavale i menjale u

prepričavanju različitim slušaocima i pod različitim

okolnostima. Postoji nekoliko letimičnih uvida u priču o

Romulu unazad do četvrtog veka pre nove ere, ali tu, osim ako

ne vratimo bronzanu vučicu u priču, svaki trag prestaje.





10. Ovo gravirano ogledalo pronađeno na etrurskoj teritoriji (samo

ogledalo je na drugoj strani) po svemu sudeći prikazuje neku verziju

vučice kako doji Romula i Rema. Ako je tako, onda je ono jedan od

najstarijih dokaza te priče jer se smatra da je načinjeno u četvrtom

veku pre nove ere. No, neki savremeni naučnici, možda suviše

skeptični, tu vide prizor iz etrurskog mita ili dva mnogo senovitija i tajanstvenija rimska božanstva: blizance „Lares Praestites“, odnosno

Lare Predstraže.



Naravno, da se drugačije izrazimo, upravo to što je priča o

Romulu mit, a ne istorija, u užem smislu, ona tako sažeto

obuhvata neka središnja kulturna pitanja drevnog Rima i važna

je za shvatanje rimske istorije u širem smislu. Rimljani nisu, kao

što su podrazumevali, jednostavno nasledili prioritete i brige

svog osnivača. Bilo je upravo obrnuto: tokom stoleća pričanja i

prepričavanja svoje povesti, sami su izgradili i prepravljali pojavu Romula kao moćnog simbola svojih sklonosti, rasprava,

ideologija i strahova. Drugim rečima, da se vratimo Horaciju,

građanski rat nije bio kletva i sudbina Rima od njegovog

nastanka, nego je Rim projektovao svoje opsesije prividno

neprestanim krugom građanskih sukoba unazad na svog

osnivača.

Osim toga, uvek postoji mogućnost prilagođavanja ili

prepravke priče, čak i kad ona poprimi relativno čvrst književni

oblik. Već smo zapazili, na primer, da je Ciceron odlučio da

prebaci koprenu preko ubistva Rema, a Egnatije da ga potpuno

porekne. No, Livijev zapis o Romulovoj smrti daje nam slikoviti

uvid u to kako priča o nastanku Rima može neposredno da se

poveže s nedavnim događajima. Kralj je, objašnjava Livije,

vladao trideset godina, a onda ga je u iznenadnoj oluji obavio

oblak i on je nestao. Ožalošćeni Rimljani uskoro su zaključili da

im je oduzet kako bi postao bog – prešavši granicu između

ljudskog i božanskog na način koji je rimski politeistički sistem

ponekad dozvoljavao (iako to nama zvuči pomalo luckasto). No,

neki svedoci tog vremena, priznaje Livije, pričali su drugačiju

priču: tvrdili su da je kralj ubijen, da su ga senatori sasekli

mačevima. Livije nije potpuno izmislio nijedan deo svoje priče:

Ciceron je, na primer, ranije pisao o Romulovoj apoteozi, mada s

izvesnom sumnjom, a jednom suviše ambicioznom političaru s

kraja prve polovine prvog veka pre nove ere zapretili su

„Romulovom sudbinom“, što verovatno nije značilo da će

postati bog. No, pišući svega dvadesetak godina posle ubistva

Julija Cezara kog su senatori sasekli mačevima i koji je proglašen

bogom (dobio je sopstveni hram na Forumu), Livije nam ostavlja

priču punu važnih skrivenih značenja. Onaj ko u njoj ne vidi

odjeke Cezarove sudbine promašio je njen smisao.





Eneja i drugi




Priča o Romulu i Remu naizmenično kopka, zbunjuje i mnogo

govori o najvećim rimskih brigama, ili makar o brigama rimske

elite. Sudeći po slikama na novčićima i temama popularne

likovne umetnosti, svi su poznavali tu priču – čak i ako gladni

seljaci nisu traćili vreme na osetljivu temu otmice Sabinjanki.

No, već zamršenu sliku legende o nastanku Rima dodatno

zapetljava činjenica da priča o Romulu i Remu nije jedina priča o

osnivanju grada. Bilo ih je nekoliko i opstajale su rame uz rame.

Među njima su bile nešto drugačije varijacije iste teme, kao i

alternative koje nam deluju potpuno samostalno. Jedna grčka

ideja, na primer, uvela je u priču slavnog Odiseja i odjeke

Homerove Odiseje iznoseći mogućnost da je pravi osnivač Rima

bio čovek po imenu Romul, plod Odisejeve ljubavne veze s

čarobnicom Kirkom za čije se začarano ostrvo ponekad smatralo

da leži uz obalu Italije. Ovo je bio domišljat, mada neuverljiv

pokušaj kulturnog imperijalizma koji je Rimu davao grčko

poreklo.

Druga legenda čvrsto usađena u rimsku istoriju i literaturu

jeste priča o trojanskom junaku Eneji koji je pobegao iz grada

Troje posle mitskog rata između Grka i Trojanaca opisanog u

Homerovoj Ilijadi. Pošto je izveo za ruku svog sina i izneo svog

starog oca iz ruševina u plamenu, Eneja je stigao do Italije gde

mu je bilo suđeno da obnovi svoj rodni grad na italijanskom tlu.

Doneo je sa sobom tradicije svoje otadžbine, pa čak i neke

dragocene amajlije spasene iz ruševina.



11. Mozaik na podu kupatila rimske Vile Lou Ham na jugu Engleske,



načinjen u četvrtom veku nove ere, bio je ukrašen nizom slika iz Vergilijeve Enejide: Enejin dolazak u Kartaginu, Didona i Eneja u

lovu, a ovde vidimo veoma sažet prikaz ljubavi između kartaginske

kraljice i trojanskog junaka.



I ova priča, kao i ona o Romulu, opterećena je zagonetkama,

problemima, dvosmislenostima i nerešenim pitanjima gde,

kada i zašto je nastala. Sve to višestruko je zamrsila i neizmerno

obogatila Vergilijeva Enejida, ep u dvanaest knjiga napisan

tokom vladavine Avgusta, prvog rimskog cara i jedno od

najčitanijih dela svetske književnosti svih vremena. Taj ep

postao je priča o Eneji i zaveštao je zapadnom svetu neke od

najsnažnijih književnih i umetničkih motiva, uključujući i tragičnu ljubavnu priču Eneje i Didone, kraljice Kartagine, grada

na čiju obalu je more izbacilo Eneju tokom njegovog dugog

putovanja iz Troje (na obali današnje Turske) u Italiju. Kad je

Eneja odlučio da sledi svoju sudbinu, ode u Italiju i ostavi

Didonu, ona se ubila bacivši se na lomaču. „Pamti me, pamti

me“, kaže ona u tužnoj ariji iz opere Didona i Eneja engleskog

kompozitora iz sedamnestog veka Henrija Persela. Nevolja je u

tome što je često teško razlučiti koje delove priče dugujemo

Vergiliju (najverovatnije veći deo susreta s Didonom) a koji

pripadaju tradicionalnijoj pripovesti.

Nema sumnje u to da se ličnost Eneje kao osnivača Rima

pojavljivala u literaturi – i ostavljala trag na krajoliku – mnogo

pre prvog veka pre nove ere. U toj ulozi usputno ga spominju

grčki pisci iz petog veka pre nove ere, a u drugom veku pre nove

ere izaslanici grčkog ostrva Del su, tražeći savez sa Rimom,

podsetili Rimljane da je Eneja zastao na njihovom ostrvu

putujući na zapad. U Italiji je Dionisije iz Halikarnasa bio

ubeđen da je video Enejin grob, ili makar drevni spomenik Eneji,

u gradu Lavinijumu nedaleko od Rima. „Vredi ga videti“,

primetio je. Kružila je i priča da se među dragocenostima koje su

se čuvale u hramu boginje Veste na rimskom Forumu – u kom su

sveštenice device, kao Rea Silvija iz legende o Romulu, čuvale

sveti plamen koji nije nikada smeo da se ugasi – nalazila statua

Palade Atine koju je Eneja doneo sa sobom iz Troje. Tako je

makar glasila jedna rimska priča. Bilo je još nekoliko kandidata

za spasavanje te statue, a mnogi gradovi širom grčkog sveta

tvrdili su da je originalna statua kod njih.

Ne treba ni napominjati da je priča o Eneji mit koliko i priča o

Romulu. No, rimski naučnici mozgali su o međusobnom odnosu

između ove dve legende o osnivanju i potrošili su mnogo energije trudeći se da ih istorijski poravnaju. Da li je Romul bio

Enejin sin ili možda unuk? A ako je Romul osnovao Rim, kako je

i Eneja mogao da ga osnuje? Najveća nevolja bio je neprijatni

razmak između osmog veka pre nove ere u kom je po mišljenju

Rimljana njihov grad osnovan i dvanaestog veka pre nove ere

kada je, smatralo se, pala Troja (što su takođe smatrali

istorijskim događajem). Do prvog veka pre nove ere stvoren je

nekakav suvisli redosled stvaranjem vrlo zamršenog

porodičnog stabla koje je povezivalo Eneju i Romula i „doteralo“

datume: Eneja je proglašen osnivačem ne Rima, nego

Lavinijuma, njegov sin Askanije navodno je osnovao Alba

Longu, grad iz kog su Romul i Rem kasnije proterani pre nego

što su osnovali Rim, a stvorena je i čak i prema rimskim

merilima vrlo sumnjiva dinastija kraljeva Alba Longe da

premosti jaz između Askanija i magične 753. godine pre nove

ere. Tu verziju je Livije prihvatio.

Glavna tvrdnja u priči o Eneji ponavlja, odnosno

prenaglašava, temu Romulovog utočišta. Dok je Romul u svom

gradu toplo dočekivao sve pridošlice, priča o Eneji ide dalje i

tvrdi da su „Rimljani“ prvobitno bili „stranci“. To je paradoks

identiteta i u oštroj je suprotnosti s mitovima o nastanku

brojnih starih grčkih gradova prema kojima je prvobitno

stanovništvo nekim čudom nicalo iz samog njihovog rodnog tla.

I druge varijante priča o nastanku Rima naglašavaju strano

poreklo kasnijih Rimljana. Štaviše, u jednoj epizodi Enejide,

glavni junak obilazi mesto na kom će kasnije nići grad Rim već

naseljeno primitivnim precima Rimljana. A ko su oni? Oni su

doseljenici pod vođstvom izvesnog kralja Evandera, izbeglice iz

zemlje Arkadije na grčkom Peloponezu. Poruka je jasna: koliko god unazad da se vratimo, stanovnici Rima uvek su poreklom

odnekud sa strane.

Ta poruka najjasnije je sažeta u čudnoj etimologiji koju je

između ostalih zabeležio i Dionisije iz Halikarnasa. Grčki i

rimski intelektualci bili su opčinjeni izvedenicama koje su,

prema njihovom mišljenju, ukazivale ne samo na poreklo reči

nego i na njihovo osnovno značenje. Ponekad je njihova analiza

bila tačna, a ponekad su daleko promašili. Njihove greške vrlo

su rečite, kao u ovom slučaju. Dionisije negde na početku svoje

knjige razmišlja o grupi još primitivnijih stanovnika mesta koje

će postati Rim: o aboriginima. Poreklo ove reči trebalo bi da

bude zaslepljujuće očigledno: to su ljudi prisutni „od početka“

(ab origine). Dionisije, istini za volju, spominje ovo objašnjenje

kao moguće, ali – kao i drugi autori – jednaku ili veću važnost

pripisuje mogućnosti da reč ne potiče od reči origo, nego od

glagola errare („lutati“) i da se prvobitno pisala aberigines.

Drugim rečima, napisao je, ti ljudi su „lutalice bez stalnog

staništa.“

Pomisao da bi iole ozbiljni drevni naučnici mogli da se ogluše

o očigledno tačnu etimologiju koja im je pred nosom u korist

luckaste mogućnosti da je reč nastala na osnovu drugačijeg

načina pisanja nije dokaz njihove zatupljenosti, nego pokazuje

da je ideja etničke raznovrsnosti Rima bila toliko duboko

usađena da su „Rimljani“ po njihovom mišljenju oduvek bili u

pokretu.



Iskopavanje starog Rima Mnoge priče o Romulu i drugim osnivačima govore nam dosta o

tome kako su Rimljani videli svoj grad, svoje vrednosti i svoje

nedostatke. Pokazuju nam i kako su rimski naučnici raspravljali

o prošlosti i proučavali svoju istoriju. No, ne kažu nam ništa, ili

gotovo ništa, o onome o čemu bi trebalo da govore: o tome kakav

je bio veoma rani Rim, o tome kako je i kada postao gradsko

naselje. Jedna činjenica je očigledna. Rim je već bio vrlo star grad

kad je Ciceron izabran za konzula 63. godine pre nove ere. No,

ako nema sačuvane literature o vremenu nastanka grada, a ne

možemo da se oslonimo na legende, kako možemo da se

domognemo bilo kakvih informacija o nastanku Rima? Postoji li

način da osvetlimo rane godine gradića na obali Tibra koji je

narastao u svetsko carstvo?

Koliko god se trudili, ne možemo stvoriti suvislu priču koja

bi zamenila legende o Romulu i Eneji. Takođe je veoma teško,

uprkos brojnim samouverenim uveravanjima u suprotno,

odrediti tačne datume najranijih faza rimske istorije. No,

možemo da steknemo mnogo bolju ideju o opštim uslovima u

kojima se grad razvijao i da uživamo u iznenađujuće živopisnim

(i ponekad mučno neuhvatljivim) uvidima u taj svet.

To možemo postići tako što ćemo okrenuti leđa pričama o

osnivanju grada i potražiti u latinskom jeziku i kasnijim

rimskim ustanovama skrivene tragove koji ukazuju na rani Rim.

Ključ ovog postupka jeste nešto što se često jednostavno i

pogrešno naziva „konzervativizmom“ rimske kulture. Rim nije

bio ništa konzervativniji od Velike Britanije u devetnaestom

veku. U oba carstva radikalne novine su cvetale u dijalogu sa

svim vrstama naoko konzervativnih tradicija i retorike. Ipak,

rimska kultura nikad nije potpuno odbacivala stare postupke i

bila je sklona očuvanju raznovrsnih „fosila“ – u verskim obredima, politici i drugde – čak i kad se njihov prvobitni značaj

potpuno izgubi. Kao što se jedan savremeni autor lepo izrazio,

Rimljani su bili kao ljudi koji kupuju najnovije kuhinjske

uređaje, ali ne mogu sebe da nateraju da bace stare iako ih nikad

ne koriste i samo zauzimaju prostor. Naučnici, drevni i

savremeni, često su podozrevali da neki takvi fosili, ili stari

uređaji, mogu da nam kažu nešto važno o najranijem Rimu.

Jedan vrlo omiljeni primer jeste obred koji se u gradu

održavao decembra svake godine, a zvao se „Septimontium“

(„Sedam brda“). Nije sasvim jasno šta se dešavalo prilikom tog

obreda, ali jedan učeni Rimljanin napomenuo je da je

Septimontium bilo ime grada pre nego što je postao Rim, a drugi

je ostavio spisak „brda“ uključenih u svetkovinu: Palatijum,

Velija, Fagutal, Subura, Kermalus, Opijus, Kelijus i Cispijus

(Mapa 2). Činjenica da je zabeleženo osam imena govori nam da

se negde usput nešto pobrkalo. No, što je još važnije, neobičnost

ovog spiska (Palatijum i Kermalus su delovi brda načelno

poznatog kao Palatin), zajedno sa idejom da je „Septimontijum“

bio prethodnik „Rima“, pokreće mogućnost da ta imena

označavaju dva posebna sela iz kojih je nastao grad. Osim toga,

odsustvo dvaju očiglednih brda, Kvirinala i Viminala, podstaklo

je neke istoričare da odu još dalje. Rimski pisci ova dva brda

redovno su nazivali colle, a ne uobičajenije latinski monte. Da li

ta razlika ukazuje na dve zasebne jezičke zajednice negde u

dalekoj istoriji Rima? Da poguramo argumente još dalje, da li je

moguće da imamo posla s nekom verzijom dve grupe koje se

ogledaju u priči o Romulu, sa Sabinjanima povezanim s colles i

Rimljanima povezanim s montes?

Moguće je da je tako. Nema sumnje u to da je Septimontijum

imao nekakve veze s dalekom prošlosti Rima. No, kakve tačno veze i s koliko dalekom prošlošću, to ne možemo saznati.

Argumenti nisu ništa čvršći nego što sam ih prikazala, možda

su čak i slabiji. Zašto bismo, na kraju krajeva, verovali tvrdnji

ovog učenog Rimljanina da je Septimontijum bilo rano ime

grada? Možda je to samo očajničko nagađanje, pokušaj da

objasni zastareli obred koji je zbunjivao njega koliko i nas. A

insistiranje na dve zajednice pak deluje kao pokušaj da se spasi

makar deo legende o Romulu za „istoriju“.

Mnogo opipljiviji su arheološki nalazi. Ako se kopa duboko u

gradu Rimu, ispod vidljivih drevnih spomenika, pronaći će se

malobrojni ostaci mnogo starijeg, primitivnijeg naselja, jednog

ili više njih. Ispod samog Foruma leže ostaci starijeg groblja koji

su izazvali ogromno uzbuđenje kada su otkriveni početkom

dvadesetog veka. Neki pokojnici su kremirani, a njihov pepeo je

smešten u jednostavne urne pored bokala i vaza u kojima su

prvobitno bili hrana i piće (jedan čovek dobio je malo ribe,

ovčetine i svinjetine – i možda nešto ovsene kaše). Drugi su

sahranjeni, ponekad u jednostavnim sanducima od hrastovine

načinjenim od uzduž presečenih i izdubljenih debala. Jedna

devojčica, stara oko dve godine, spuštena je u grob u haljini

ukrašenoj perlama i s narukvicom od slonovače. Slični nalazi

otkriveni su na drugim mestima širom drevnog grada. Duboko

ispod jedne kasnije podignute raskošne kuće na brdu Palatinu

leži pepeo nekog mladića sahranjenog s majušnim kopljem,

možda simbolom načina na koji je proveo život.

U arheološkim zapisima mrtvi i sahranjeni često su mnogo

istaknutiji od živih. No, groblja podrazumevaju postojanje

zajednice, a tragovi zajednica verovatno bi se mogli naći u

grupama koliba čiji su bledi obrisi otkriveni ispod raznih delova

kasnijeg grada, uključujući i Palatin. Malo znamo o svojstvima ovih koliba (osim da su bile od drveta, gline i slame), a još manje

o načinu života u njima. No, neke praznine možemo popuniti

ako pogledamo tik izvan Rima. Jedno od najbolje očuvanih i

najpažljivije istraživanih nalazišta ranih naselja pronađeno je

osamdesetih godina dvadesetog veka u Fideni, nekoliko

kilometara severno od Rima. To je četvorougaona građevina

veličine otprilike šest sa pet metara, podignuta od drveta

(hrastovine i brestovine) i nabijene zemlje – takav način gradnje

koristi se ponegde i danas – okružena grubom verandom

pokrivenom ivicama krova. U kući se nalaze središnje ognjište,

neke velike zemljane posude za skladištenje (i jedna manja u

kojoj se po svemu sudeći držala glina za grnčariju) kao i tragovi

očekivane hrane (zrnevlje i mahune) i domaćih životinja (ovce,

koze, krave i svinje). Najzanimljivije otkriće bili su ostaci mačke

koja je uginula (možda je bila vezana) u velikom požaru koji je

uništio kuću. To je najstarija poznata domaća mačka u Italiji.

Postoje živopisni uvidi u ljudske i druge živote, od devojčice

položene u grob u najboljoj haljini do sirote mace koju niko nije

odvezao kad je izbio požar. Pitanje je šta nam ti uvidi govore.

Arheološki nalazi jasno pokazuju da postoji duga i bogata

istorija starija od drevnog Rima koji vidimo, ali koliko duga, to je

drugo pitanje.

Deo problema jeste stanje iskopina u samom gradu. U Rimu

se stolećima toliko gradilo da tragove ranih naselja nalazimo

samo na mestima koja nisu dirana. Kopanje temelja za velike

mermerne hramove na Forumu u prvom i drugom veku nove

ere zbrisalo je većinu onoga što je ležalo ispod površine;

podrumi renesansnih palata uništili su još dokaza u drugim

delovima grada. Zato imamo samo deliće slagalice, nikada

čitavu veliku sliku.

Ovo je arheologija u najtežem izdanju i, mada se delići

dokaza pojavljuju sve vreme, njihovo tumačenje i preispitivanje

gotovo uvek se osporavaju i često su kontroverzni. Na primer,

vodi se rasprava da li mrvice pletera i gline pronađene tokom

iskopavanja na Forumu sredinom dvadesetog veka ukazuju na

činjenicu da je i tu postojalo rano naselje koliba ili su mrvice tu

završile slučajno kao otpad koji je kasnije dovučen tu da se

dobije nova izdignuta površina. Treba napomenuti da bi to

mesto bilo dobro za groblje, ali prilično vlažno i močvarno za

selo.





12. Uobičajena urna iz ranih grobalja Rima i okoline. Ove kuće za

mrtve, u obliku jednostavne kolibe, jedan su od najboljih

raspoloživih pokazatelja kako su izgledale kuće živih.



Precizno datiranje još je teže; zbog toga namerno na

poslednjih nekoliko stranica nejasno koristim pridev „rano“. Ne

mogu dovoljno da naglasim da arheološki materijal iz Rima i

okoline nije pouzdano nezavisno datiran i da se i dalje vode

žučne rasprave o gotovo svakom važnijem nalazu. Bile su potrebne decenije rada tokom proteklih stotinak godina,

dijagnostika pomoću grnčarije izrađene na točku (jer se smatra

da je nastala kasnije od ručno rađene), povremeno pojavljivanje

grčke keramike u grobovima (koja se datira lakše, ali još ne

sasvim besprekorno) i pažljivo poređenje materijala sa svih

nalazišta da bi se dobio grubi hronološki raspored za period

između jedanaestog i sedmog veka pre nove ere.

Na osnovu toga smatra se da su najstariji grobovi na Forumu

nastali oko 1000. godine pre nove ere, a kolibe na Palatinu

između 750. i 700. godine pre nove ere (uzbudljivo blizu 753.

godine, kako su mnogi zapazili). Novi naučni postupci,

uključujući i radiougljenično datiranje kojim se izračunava

starost bilo kog organskog materijala merenjem taloga njegovog

radioaktivnog ugljeničnog izotopa, kažu da su svi ti nalazi

„premladi“ za čak sto godina. Koliba u Fideni na primer,

datirana je oko sredine osmog veka pre nove ere prema

tradicionalnim arheološkim kriterijumima, ali bi se pomerila na

kraj devetog veka pre nove ere kad bismo sledili radiougljeničko

datiranje. Trenutno se datumi neprestano menjaju, više nego

obično; ako išta, Rim deluje sve starije.

Sigurno je jedno: do šestog veka pre nove ere Rim je bio

gradsko naselje sa centrom i nekim javnim zdanjima. Za vreme

pre toga, za najranije faze, imamo dovoljno razbacanih nalaza iz

Srednjeg bronzanog doba (između osamnaestog i četrnaestog

veka pre nove ere) koji govore da su neki ljudi živeli na tom

mestu, da nisu samo bili „u prolazu“. Za period između ova dva

prilično smo sigurni da su nastajala veća sela sa sve bogatijom

grupom elitnih porodica (sudeći po onome što je završilo u

grobovima) i da su se u nekom trenutku ta sela spojila u jednu

zajednicu čiji gradski karakter se jasno video do šestog veka pre nove ere. Ne možemo pouzdano znati kada su stanovnici tih

pojedinačnih naselja počeli da misle o sebi kao o jednom gradu. I

nemamo nikakvu predstavu o tome kada su prvi put na taj grad

pomislili kao na Rim i kada su počeli tako da ga nazivaju.

No, arheologija se ne bavi samo poreklom i datumima.

Materijal iskopan u gradu i njegovoj okolini, pa čak i dalje,

govori nam mnogo o karakteru ranog rimskog naselja. Prvo,

naselje je imalo bogate kontakte sa spoljnim svetom. Već sam

usput spomenula narukvicu od slonovače na groblju i grčku

grnčariju (načinjenu u Korintu ili Atini) pronađenu tokom

iskopavanja u Rimu. Postoje i znaci veza sa severom u vidu

nešto nakita i ukrasa od uvezenog ćilibara; ne zna se kako je taj

ćilibar stigao u srednju Italiju, ali svakako ukazuje na veze,

neposredne ili posredne, s Baltikom. Rani Rim je gotovo od

samog početka za koji znamo bio odlično povezan, što je i

Ciceron napomenuo govoreći o strategijskom položaju grada.

Drugo, postojale su sličnosti, a i neke važne razlike, između

Rima i njegovih suseda. Stanovništvo Italijanskog poluostrva

između desetog i šestog veka pre nove ere bilo je izuzetno

mešovito. Bilo je mnogo različitih nezavisnih naroda s brojnim

različitim kulturnim tradicijama, poreklom i jezicima. Najbolje

su dokumentovana grčka naselja na jugu, gradovi kao što su

Kuma, Terentum i Napulj (Neapolis) koje su u osmom veku pre

nove ere osnovali iseljenici iz nekih velikih grčkih gradova –

obično poznati kao „kolonije“, mada to nisu bili u današnjem

smislu reči. Teoretski i praktično posmatrano, veći deo juga

poluostrva, kao i Sicilija, bili su deo grčkog sveta, s grčkom

književnom i umetničkom tradicijom. Nisu slučajno neki vrlo

stari, možda i najstariji primerci dokumenata napisanih na

grčkom otkriveni upravo tu. Mnogo je teže rekonstruisati istoriju svih drugih stanovnika poluostrva: od Etruraca na

severu, preko Latina i Sabinjana na pragu Rima prema jugu do

Oskana, prvobitnih žitelja Pompeje, i Samnićana južno od njih.

Ako su i imali literaturu, ništa nije opstalo, i za dokaze o njima

moramo se oslanjati isključivo na arheologiju, na tekstove

urezane u kamen i bronzu – ponekad razumljive, ponekad ne – i

na rimske zapise nastale mnogo kasnije i često obojene rimskim

osećanjem nadmoći; otuda uobičajena slika Samnićana kao

grubog, varvarskog, neurbanizovanog i opasno primitivnog

naroda.

No, ono što arheološki nalazi zaista pokazuju jeste da je Rim

u ranim danima bio veoma običan. Razvitak iz razbacanih

naselja u gradsku zajednicu koji jedva da uspevamo da

otkrijemo u Rimu po svemu sudeći odigrao se u isto vreme kroz

čitavu okolnu oblast do juga. Materijalni ostaci na grobljima,

lokalna grnčarija i bronzani broševi, kao i egzotičniji uvezeni

proizvodi potvrđuju ovaj stav. Ako išta, onda je ono što je

nađeno u Rimu običnije i skromnije od materijala pronađenog

drugde. U gradu nije pronađeno ništa što bi se moglo porediti sa,

na primer, nalazima iz nekih izuzetnih grobova u obližnjem

gradu Prenesti, današnjoj Palestrini – mada je reč možda samo o

lošoj sreći ili o mogućnosti da su, kako neki arheolozi

podozrevaju, najbolji nalazi iz iskopavanja u Rimu u

devetnaestom veku ukradeni i poslati pravo na tržište starina.

Tokom nekoliko sledećih poglavlja moraćemo da se zapitamo

sledeće: kada je Rim prestao da bude običan?



Karika koja nedostaje No, poslednje pitanje u ovom poglavlju jeste da li arheološki

materijal mora da ostane odvojen od mitske tradicije o Romulu i

Remu kako sam ja to predstavila. Je li moguće povezati naše

istraživanje najranijeg perioda Rima s pričama koje su sami

Rimljani pričali ili s njihovim zamršenim nagađanjima o

poreklu grada? Možemo li da pronađemo nešto više istorije u

mitu?

Ovo je zavodljivo iskušenje koje je snažno uticalo na

proučavanje ranog Rima savremenih istoričara i arheologa. Već

smo zapazili pokušaj da se priča o Septimontijumu predstavi

tako da odražava dvostruku prirodu grada – rimsku i sabinsku –

koju priča o Romulu naglašava. Nedavno otkriće nekih starih

zemljanih bedema u podnožju Palatina podstaklo je razna

nagađanja da su upravo to zidovi koje je Rem preskočio kad je

izgubio život na dan osnivanja grada. To je arheološka maštarija.

Nema sumnje u to da su neki rani zemljani radovi otkriveni, a to

je samo po sebi važno – mada je vrlo nejasno kakve veze imaju s

ranim naseljem koliba na vrhu Palatina. Ti bedemi nemaju

nikakve veze s nepostojećim ličnostima Romula i Rema. A

pokušaji da se „podesi“ vreme nastanka tih bedema i nalaza

povezanih s njima kako bi se dobio 21. april 753. godine pre

nove ere (preterujem, ali ne mnogo) su čista manipulacija.

U čitavom gradu Rimu postoji samo jedno mesto na kom je

moguće neposredno povezati rane materijalne ostatke s

književnom tradicijom. Pri tome nećemo otkriti poklapanje i

sklad, nego široki i zanimljivi jaz. To mesto nalazi se na jednom

kraju Foruma, blizu padine Kapitola, nekoliko minuta šetnje od

mesta na kom je Ciceron napao Katilinu u hramu Jupitera

Statora, odmah do glavne platforme (rostrum) s koje su se

govornici obraćali narodu. Tu je, pre kraja prvog veka pre nove ere, u pločnik Foruma postavljen niz ploča od karakterističnog

crnog kamena u obliku pravougaonika veličine otprilike četiri

puta tri i po metra obeleženog niskim kamenim ivičnjakom.

Krajem devetnaestog i početkom dvadesetog veka arheolog

Đakomo Boni – tada slavan koliko i Hajnrih Šliman koji je otkrio

Troju, a neokaljan sumnjama u prevaru – iskopavao je ispod

crnog kamena i našao ostatke neke mnogo starije građevine.

Među ostacima su bili oltar, delovi velikog samostalnog stuba i

jedan manji kameni stub prekriven uglavnom nečitljivim ranim

latinskim, verovatno jedan od najstarijih tekstova na tom jeziku

za koji znamo. Sve to bilo je namerno zakopano i puno

predmeta, neobičnih i svakodnevnih, od majušnih pehara, perli

i kostiju do nekih vrlo lepih komada ukrašene atinske grnčarije

iz šestog veka pre nove ere. Najočiglednije objašnjenje, sudeći po

nalazima među kojima su bile i verske posvete, jeste da je to bio

rani hram, možda posvećen bogu Vulkanu. Zatrpan je kad je

Forum iznova popločavan negde u prvom veku pre nove ere – ali

da bi se sačuvalo sećanje na sveto mesto ispod, preko njega su

postavljene naročite crne ploče.

Kasniji rimski pisci dobro su znali za taj crni kamen i imali su

različite pretpostavke o njegovom značenju. „Crni kamen“,

napisao je jedan, „označava zlo mesto“. Znali su i da je ispod tog

kamena nešto veoma staro: ne hram, kao što su danas arheolozi

prilično sigurni, nego spomenik povezan s Romulom ili

njegovom porodicom. Neki su pretpostavljali da je to Romulov

grob; drugi su pak brinuli da Romul, ako je postao bog, ne treba

da ima grob, pa su mislili da je to grob Faustula, Romulovog i

Removog poočima; treći su smatrali da je to grob Romulovog

druga Hostilija, dede jednog kasnijeg kralja Rima.

Takođe su znali, bilo da su ga videli pre zatrpavanja ili su

čuli, da se dole nalazi nekakav natpis. Dionisije je zabeležio dve

moguće verzije: epitaf Hostiliju „s rečima o njegovoj hrabrosti“,

ili „zapis njegovih podviga“ postavljen posle jedne Romulove

pobede. No, natpis svakako nije ni jedno ni drugo. Niti je, kako

Dionisije tvrdi, „napisan grčkim pismom“, nego ranim

latinskim. No, ovo divno prikazuje koliko su mnogo i koliko

malo Rimljani znali o zakopanoj prošlosti – i koliko su voleli da

zamišljaju da su Romulovi tragovi još prisutni u njihovom

gradu ili odmah ispod grada.

Ono što ovaj tekst zapravo kaže – koliko možemo da ga

shvatimo – vodi nas u sledeću fazu istorije Rima i prema nizu

jednako mitskih kraljeva koji su navodno vladali posle Romula.





13. Dijagram ostataka ranog hrama koji je Đakomo Boni iskopao

ispod crnog kamena na Forumu. Levo je oltar (građevina u obliku

četvrtastog slova U kakve su pronađene i drugde u Italiji u to

vreme), desno je ostatak stuba, a jedva vidljiv iza je stub s natpisom.

TREĆE POGLAVLJE





•



KRALJEVI RIMA



Zapisano u kamenu



UNATPISU OTKRIVENOM 1899. ispod crnog kamena na Forumu nalazi se reč „kralj“, odnosno rex na latinskom: RECEI, kako se pisala u ranom obliku jezika korišćenom za natpis. Ta jedna

reč donela je tom natpisu slavu i promenila je način na koji

shvatamo istoriju ranog Rima.





14. Za rani natpis na stubu iskopanom ispod crnog kamena lako bi

se moglo pomisliti da je na grčkom, i to su zaista i mislili neki kasniji

drevni posmatrači. Zapravo je napisan na arhaičnom latinskom,

slovima veoma nalik grčkim, i poređan u stilu takozvanog

bustrofedona („oranja“), odnosno redovi se čitaju naizmenično s

leva na desno i zdesna na levo.



Tekst je u mnogom pogledu izuzetno težak za tumačenje.

Nije potpun, gornja trećina stuba nedostaje, gotovo je nečitljiv.

Latinski jezik je inače težak, ali zbog delova koji nedostaju

gotovo je nemoguće potpuno shvatiti značenje. Iako možemo

biti sigurni da ne obeležava Romulov grob – niti bilo čiji – većina

tumačenja svodi se na hrabre pokušaje da se iole smisleno

poveže ono malo pojedinačnih prepoznatljivih reči. Jedna

istaknuta savremena teorija kaže da je to upozorenje da se ne

dozvoljava zaprežnim životinjama da vrše nuždu blizu hrama –

jer bi to, naravno, bio rđav znak. Takođe je veoma teško utvrditi

starost natpisa. Jedini način datiranja je poređenje jezika i pisma

s malobrojnim drugim preživelim primercima ranog latinskog

koji su takođe nepouzdano datirani. Pretpostavljalo se da je natpis nastao između sedmog i četvrtog veka pre nove ere.

Trenutno su naučnici vrlo uzdržano saglasni da je uklesan u

drugoj polovini šestog veka pre nove ere.





15. Na slici Zakletva Horacija (1784.), Žak-Luj David prikazao je

legendu iz vremena vladavine Tula Hostilija kada je Rim ratovao sa

susednom Alba Longom. Po tri brata sa svake strane pristala su da se

međusobno bore u ime svojih zajednica. David je onako zamislio

rimsku braću Horacije kako dobijaju mačeve od oca. Jedan se vratio

kući kao pobednik i ubio svoju sestru (prikazanu ovde kako plače) jer

je bila verena za neprijatelja. Ova priča je, za Rimljane koliko i za Francuze iz osamnaestog veka, istovremeno slavila rodoljublje i

preispitivala njegovu cenu.



Uprkos mnogim nepoznanicama arheolozi su odmah

shvatili da prepoznatljiva reč RECEI, odnosno „kralju“ (dativ)

podržava ono što su i sami rimski pisci tvrdili: da su dva i po stoleća, sve do kraja šestog veka pre nove ere, gradom Rimom

vladali „kraljevi.“ Livije, između ostalih, iznosi uobičajeni

redosled šest vladara posle Romula, a uz svakog su vezana

jedinstvena dostignuća.

Njihove živopisne priče – uz epizodne likove junačkih

rimskih ratnika, ubilačkih suparnika i prepredenih kraljica –

zauzimaju drugu polovinu prve knjige Livijeve Istorije. Posle

Romula na vlast je došao Numa Pompilije, miroljubiv lik koji je

izmislio većinu verskih ustanova Rima; zatim Tul Hostilije,

poznat po ratobornosti; posle njega Anko Marcije, osnivač

rimske luke Ostije, odnosno „Ušća“; zatim Tarkvinije Prisk,

odnosno Tarkvinije Stariji koji je razvio rimski Forum i cirkuske

igre; zatim Servije Tulije, politički reformator koji je izmislio

cenzus i najzad Tarkvinije Superb, „Gordi“ ili bolje rečeno

„Oholi“. Tiransko ponašanje ovog drugog Tarkvinija i njegove

porodice izazvali su revoluciju, kraj monarhije i uspostavu

„slobode“ i „slobodne Rimske republike“. On je bio paranoični

samodržac koji je nemilosrdno uklanjao suparnike i surovo

eksploatisao rimski narod primoravajući ga da radi na njegovim

besmislenim građevinskim projektima. No, strašna prekretnica,

kao više puta u istoriji Rima, bilo je silovanje – ovoga puta čednu

Lukreciju silovao je jedan kraljev sin.

Oprezni naučnici devetnaestog veka bili su veoma

sumnjičavi prema istorijskoj vrednosti ovih priča o rimskim

kraljevima. Tvrdili su da za postojanje tih dokaza nema ništa

više dokaza nego za postojanje Romula i da se čitava tradicija

temelji na iskrivljenim glasinama i pogrešno shvaćenom mitu –

kao i na propagandističkim maštarijama kasnijih vodećih

rimskih porodica koje su redovno manipulisale „istorijom“

ranog grada ili je izmišljale kako bi svojim precima dale istaknuto mesto u njoj. Od toga je bio potreban samo jedan

korak, a taj korak su mnogi ugledni istoričari načinili, do

tvrdnje da rimski „kraljevski“ period nije nikada ni postojao, da

su ti slavni kraljevi samo plod rimske mašte i da je prava rana

istorija Rima zauvek izgubljena za nas.

Reč RECEI u Bonijevom natpisu uspešno je osporila taj

radikalni skepticizam. Nikakvo manipulisanje činjenicama (na

primer da se rex u ovom tekstu odnosi na kasnijeg verskog

zvaničnika s istom titulom, a ne na kralja u tehničkom smislu)

nije mogla da zaobiđe ono što je delovalo neporecivo: da je Rim

jednom bio neka vrsta monarhije. Ovo otkriće promenilo je

prirodu rasprave o ranoj istoriji Rima, mada je, naravno,

podstaklo neka druga pitanja.

Čak i danas ovaj natpis postavlja ideju rimskih kraljeva na

svetlost pozornice i izaziva pitanje šta je kraljevska vlast značila

u kontekstu male arhaične zajednice od nekoliko hiljada

stanovnika koji su živeli u kolibama od pletera i blata na

brežuljcima blizu reke Tibar. Sama reč „kralj“ podrazumeva

nešto zvaničnije i veličanstvenije nego što bi trebalo da

zamišljamo. No, kasniji Rimljani su na različite načine videli ili

zamišljali te rane vladare. S jedne strane, posle dramatičnog

svrgavanja Tarkvinija Oholog, kraljevi su postali predmet

mržnje i to su ostali tokom čitave rimske istorije. Optužba da

želi da postane rex bila je politička smrtna kazna za svakog

Rimljanina i ni jedan rimski car ne bi se usudio da se nazove

kraljem, mada su se neki zajedljivi posmatrači pitali u čemu bi

bila razlika. S druge strane pak rimski pisci našli su poreklo

brojnih važnih političkih i verskih ustanova u periodu kraljeva:

ako je prema legendi grad začet pod Romulom, sazrevao je pod

kraljevima, od Nume Pompilija do drugog Tarkvinija. Koliko god da su bili omrznuti, kraljevima su se pripisivale zasluge za

stvaranje Rima.

Ovaj kraljevski period nalazi se u onoj nejasnoj teritoriji koja

opkoračuje granicu između mita i istorije. Kraljevi naslednici

svakako deluju stvarnije od osnivača. Ako ništa drugo, imaju

naoko stvarna imena kao što je „Numa Pompilije“ naspram

„Romula“ iz mašte nazvanog po gradu. Ipak, u pričama o njima

nailazimo na svakovrsne očigledno mitske elemente. Neki kažu

da je Servija Tulija, kao i Romula, začeo falus koji je iznikao iz

vatre. Uvek je teško razaznati kakve se činjenice skrivaju u

maštovitim pripovestima koje su stigle do nas. Odbacivanje

očigledno fantastičnih elemenata i pretpostavka da ono što je

ostalo predstavlja istorijsko jezgro bio bi upravo

pojednostavljeni pristup kome su se skeptici iz devetnaestog

veka s pravom opirali. Mit i istorija su mnogo čvršće

isprepleteni. Između dve krajnosti postoji čitav spektar

mogućnosti i nepoznanica. Da li je neko po imenu Anko Marcije

nekada postojao, ali nije uradio ništa od onoga što mu se

pripisuje? Da li su to bila dela neke druge osobe ili osoba kojima

ne znamo imena? I tako dalje.

No, jasno je da je pred kraj kraljevskog perioda – do šestog

veka pre nove ere, recimo, mada precizno datiranje ostaje teško

kao i uvek – počinjemo da nalazimo nešto čvršće tlo. Kao što

Bonijevo dramatično otkriće nagoveštava, tada postaje

prihvatljivo, prvi put, načiniti neke veze između pripovesti koje

su Rimljani pričali o svojoj prošlosti, arheoloških tragova na

terenu i istorijske priče u našem smislu reči. Što je još važnije,

ponekad možemo nakratko da pogledamo u tu istoriju s tačke

gledišta suseda i neprijatelja Rima. Podvizi Servija Tulija gotovo

sigurno su prikazani na nizu slika otkrivenih u grobu u etrurskom gradu Vulci, stotinak kilometara severno od Rima.

Nastale polovinom četvrtog veka pre nove ere, te slike su

nekoliko stotina godina starije od sledećih neposrednih dokaza

o njemu pronađenih bilo gde drugde. Shvatanje istorije Rima tog

perioda delimično zavisi od potpunog iskorišćavanja tih

malobrojnih dragocenih dokaza koje imamo, i uskoro ćemo se

temeljnije pozabaviti ovim.



Kraljevi ili poglavice?



Skeptici iz devetnaestog veka imali su dobrih razloga da

sumnjaju u preživele rimske zapise o periodu kraljeva. Mnogo

štošta u vezi s kraljevima je u neskladu, a pre svega hronologija.

Čak i ako zamislimo da su imali veoma zdrav i dug životni vek,

nemoguće je da je sedam kraljeva, uključujući i Romula, vladalo

više od dvesta pedeset godina – od sredine osmog do kraja

šestog veka pre nove ere – kao što kažu rimski pisci. To bi značilo

da je svaki u proseku vladao više od trideset godina. Nijedna

savremena monarhija nije ostvarila tako ujednačen stepen

dugovečnosti.

Najpovoljnije rešenje ovog problema bila bi pretpostavka ili

da je period kraljeva bio mnogo kraći nego što su Rimljani

izračunali ili da je kraljeva bilo više nego što je zabeleženo

(postojalo je, kao što ćemo utvrditi, nekoliko mogućih

„izgubljenih monarha“). No, takođe je moguće da nas pisana

tradicija o tom periodu kojom raspolažemo dovodi u zabludu

mnogo dublje nego što ova jednostavna rešenja nagoveštavaju i

da je, bez obzira na hronologiju, karakter rimske monarhije zapravo bio daleko drugačiji od onoga što prikazuju Livije i drugi

pisci.

Najveća nevolja je u tome što su se drevni rimski istoričari

sistematski trudili da modernizuju period kraljeva i da uveličaju

njihove podvige kao da ih gledaju kroz neko rodoljubivo

uveličavajuće staklo. Prema njihovim zapisima rani Rimljani

već su se oslanjali na ustanove kao što su senat i narodne

skupštine koje su bile deo zvaničnog političkog života pet

vekova kasnije, a u postupku nasleđivanja (položaj kralja nije bio

nasledan) sledili su zamršene pravne postupke, između ostalog

imenovanje privremenog kralja (interrex), opšte glasanje za

novog monarha i senatsku potvrdu. Što je još važnije, borba za

vlast i suparništvo koje su zamišljali u tim prelaznim trenucima

lako bi se uklopili u dvor rimskog cara u prvom veku nove ere.

Štaviše, Livijevi zapisi o spletkama posle ubistva Tarkvinija

Starijeg – njegova žena Tanakvil brižljivo je skrivala njegovu

smrt dok nije obezbedila presto svome miljeniku Serviju Tuliju –

veoma liče na spletke Avgustove udovice Livije posle njegove

smrti 14. godine nove ere (vidi str. 348) sličnosti su tolike da su

neki kritičari podozrevali da je Livije, koji je pisao poslednjih

decenija prvog veka pre nove ere, nije nikako mogao da dovrši

taj deo svoje Istorije do 14. godine nove ere i da je svoje opise

zasnovao na događajima iz te godine.

Odnosi Rima sa susedima opisani su jednako veličanstveno,

sa sve sporazumima, izaslanicima i zvaničnim objavama rata.

Ratovi su takođe predstavljeni kao sukobi ogromnih razmera

između moćnih rimskih legija i jednako moćnih neprijatelja:

čitamo o konjici koja napada protivničke bokove, o pešadiji

prinuđenoj na povlačenje, o protivniku koji beži u neredu… i o

raznim drugim klišeima (ili istinama) drevnog ratovanja. Takav jezik zapravo se uvukao i u savremene zapise o tom periodu, pa

mnogi samouvereno govore o „spoljnoj politici“ Rima u sedmom

i šestom veku pre nove ere.

U ovom trenutku potrebno je vratiti se u stvarnost. Kako god

odlučili da opišemo gradsku zajednicu ranih Rimljana, ona

ostaje negde između sićušne i male. Broj stanovnika u tom

praktično preistorijskom periodu izuzetno je teško proceniti, ali

najbliža procena kaže da je „prvobitnih“ stanovnika Rima – u

kom god da su trenutku ta mala naselja počela o sebi da misle

kao o „Rimu“ – u najboljem slučaju bilo nekoliko hiljada. U

vreme zbacivanja poslednjeg kralja, pred kraj šestog veka pre

nove ere, u oblasti je, prema standardnim savremenim

postupcima izračunavanja, živelo verovatno dvadeset do

trideset hiljada ljudi. To je samo nagađanje na osnovu veličine

naselja i teritorije koju je Rim verovatno kontrolisao u to vreme i

broja stanovnika koju bi tolika površina mogla da izdržava, ali je

mnogo verovatnije od preteranih zbirova koje iznose drevni

pisci. Livije, na primer, citira prvog rimskog istoričara Kvinta

Fabija Piktora koji je stvarao u drugoj polovini trećeg veka pre

nove ere i tvrdio da je pred kraj perioda kraljeva broj odraslih

muških stanovnika Rima iznosio osamdeset hiljada, što bi

značilo da je svih stanovnika ukupno bilo preko dvesta hiljada.

To je besmislen broj za novu zajednicu u drevnoj Italiji (nije

mnogo manji od ukupnog broja stanovnika Atine ili Sparte na

vrhuncu moći, sredinom petog veka pre nove ere), a nema

nikakvih arheoloških dokaza da je grad te veličine postojao u to

vreme, mada taj broj makar odgovara preuveličavanjima o

ranom Rimu koja nalazimo kod svih drevnih pisaca.

Nepotrebno je naglašavati da je nemoguće znati mnogo o

ustanovama ovog malog protourbanog naselja. No, osim ako se Rim nije razlikovao od svih drugih ranih gradova drevnog

Sredozemlja (ili bilo gde drugde), sigurno je bio nezvaničnije

ustrojen nego što priče nagoveštavaju.





16. Ovaj natpis s kraja šestog ili početka petog veka pre nove ere otkriven 1977. šezdesetak kilometara južno od Rima jedna je od

najboljih dokaza postojanja privatne vojske u ranom Rimu. Posvetili

su ga bogu Marsu (ovde, poslednja reč, MAMARTEI, na ranom

latinskom) SUODALES Publija Valerija (ovde POPLIOSIO

VALESIOSIO u prvom redu), možda istog onog polulegendarnog

konzula iz prve godine Republike (str. 118) Publija Valerija Publikole.

Njegovi SUODALES (sodales na klasičnom latinskom) su, učtivo

rečeno, njegovi „drugovi“, a realističnije, njegova „banda.“



Zamršeni postupci kao što su privremeni kralj, opšti izbori i

senatska rati kacija potpuno su neuverljivi u ovom kontekstu;

u najboljem slučaju su radikalna prepravka rane istorije prema

mnogo kasnijem obrascu. Vojni sukobi su takođe dokaz za to.

Ovde treba da se zamislimo zbog same geogra je. Dovoljno je

samo da pogledamo gde su se te herojske bitke odigrale: sve su

se vodile u prečniku od dvadesetak kilometara oko grada Rima.

Iako su opisivane kao manje verzije rata Rimljana protiv

Hanibala, verovatno su bile sličnije onome što bismo mi nazvali

pohodima u krađu stoke. Možda čak to nisu ni bile „rimske“

bitke u strogom smislu te reči. U većini ranih zajednica prolazilo

je dosta vremena pre nego što razni oblici privatnog nasilja, od

lične pravde i osvete do gerilskog rata, dođu pod punu javnu kontrolu. Sukobi svih vrsta redovno su bili u rukama pojedinaca

i njihovih sledbenika, neke vrste drevnih privatnih gospodara

rata, a teško je bilo razlučiti koji se sukobi vode u ime „države“, a

koji u ime moćnih vođa. Sigurno je bilo tako i u ranom Rimu.

Prema tome, šta to znači za kraljeve i reč rex na natpisu

zakopanom ispod Foruma? Rex svakako može da znači kralj u

savremenom smislu – u smislu koji i mi široko posmatrano

delimo s Rimljanima iz prvog veka pre nove ere. I oni su, kao i

mi, u glavi imali ne samo sliku samodržačke vlasti i njene

simbole, nego i teoretski koncept monarhije kao oblika

vladavine različitog od, na primer, demokratije ili oligarhije.

Nije ni najmanje izgledno da je bilo šta slično bilo u glavi ljudi

koji su stolećima ranije urezali tekst u stub na Forumu. Za njih je

rex bio znak pojedinačne moći i prvenstva, ali u nezvaničnijem

„ustavnom“ obliku. Kada raspravljamo o stvarnosti, a ne o mitu

ovog ranog perioda rimske istorije, bolje je misliti o poglavicama

ili glavnim ljudima nego o kraljevima, i o periodu „poglavica“, a

ne „kraljeva“.



Priče o osnivanju: religija, vreme i

politika



Za rimske pisce kraljevi koji su nasledili Romula bili su deo

produženog procesa osnivanja grada Rima. Kao i Romula, ti

pisci smatrali su kraljeve istorijskim ličnostima (mada su oni

skeptičniji sumnjali u neke preterane priče o njima), ali opet je

jasno da veći deo tradicije koji je došao do nas ne samo da nije

istina, nego je očaravajuća mitska projekcija kasnijih rimskih

prioriteta i strepnji u daleku prošlost. Nije teško uočiti iste teme i brige koje nalazimo u priči u Romulu. Njegovi naslednici, na

primer, navodno su bili različitog porekla: Numa je, kao i Tit

Tacije, bio Sabinjanin; Tarkvinije Stariji došao je iz Etrurije i bio

je sin izbeglice iz grčkog grada Korinta; Servije Tulije je, prema

rečima onih koji su odbacili tvrdnju o čudesnom falusu, bio sin

roba ili makar ratnog zarobljenika (njegovo poreklo bilo je toliko

sporno da je na spisku vojskovođa kojima je dodeljen trijumf

Servije jedini čije ime oca nije navedeno). Iako u ovim pričama

ponekad čitamo o nekim Rimljanima, obično „rđavim“, koji se

žale na to da im stranci ili ljudi niskog roda oduzimaju prava

koja im pripadaju po rođenju, opšta poruka je jasna: čak i na sam

vrh rimskog političkog poretka „Rimljani“ su i mogli da dođu

bilo odakle, a oni niskog roda, čak i bivši robovi, mogli su da se

popnu na vrh.

Rim pod kraljevima i dalje su razdirali gorki građanski ratovi

i porodični sukobi. Trenuci nasleđivanja bili su naročito opasni i

krvavi. Od sedam kraljeva navodno su trojica ubijena, božanski

grom pogodio je četvrtog kao kaznu zbog verskog prekršaja, a

Tarkvinije Oholi je proteran. Samo su dvojica umrla u postelji.

Sinovi Anka Marcija, besni jer su ih zaobišli kod nasleđivanja

prestola, platili su ubistvo Tarkvinija Starijeg. Servija Tulija ubio

je iz sličnih razloga Tarkvinije Oholi u dogovoru sa Servijevom

kćeri. U naročito krvavom obrtu ta kćer trebalo je da namerno

pregazi očev leš kolima i unese njegovu krv u kuću na

točkovima. Ova tema svakako se uklapa s idejom da je građanski

sukob usađen u rimsku politiku, ali ukazuje i na još jednu

pukotinu rimske političke kulture – kako se vlast prenosi s osobe

na osobu ili s pokolenja na pokolenje. Vredi napomenuti da je

više od pet vekova kasnije u prvoj dinastiji novih samodržaca od Avgusta do Nerona bilo jednako mnogo ako ne i više surovih

ubistava, stvarnih ili navodnih, i to od ruku članova porodice.

No, period kraljeva nije samo ponavljao teme koje je Romul

pokrenuo. Prateći logiku priče, do kraja Romulove vladavine

Rim je bio tek napola formiran. Svaki njegov naslednik dao je

svoj osobeni doprinos i tako obezbedio da, ako monarhija ikada

padne, Rim ima sve neophodne ustanove koje ga čine Rimom.

Numi Pompiliju i Serviju Tuliju pripisuju se zasluge za osnivanje

najvažnijih ustanova. Servije Tulije je navodno smislio postupak

brojanja i deljenja Rimljana po staležima poznat kao cenzus. Taj

izum bio je vekovima u samom središtu rimskog političkog

proseca i de nisao je temeljno načelo hijerarhije: bogati po

pravu imaju više vlasti nego siromašni. No, pre njega je Numa

Pompilije navodno ustanovio, manje-više sam, strukturu

zvanične rimske religije i religijske ustanove koje su ostavile

trag i nazive daleko izvan okvira ove knjige. Čak i danas

zvanična titula katoličkih papa glasi pontifex, a nastala je ili je

pozajmljena od titule jednog svešteničkog položaja koji je

navodno ustanovio Numa.

Osvrćući se na uspon grada do vlasti na Sredozemlju i šire,

kasniji Rimljani svoje izuzetne uspehe nisu pripisivali samo

vojnoj veštini. Smatrali su da su pobeđivali jer su bogovi bili na

njihovoj strani; pobožnost i bogobojaznost jamčili su im pobedu.

Suprotno tome, svaki neuspeh pripisivali su nekoj grešci u

odnosima s bogovima: možda su se oglušili o nepovoljne

znamene, pogrešno izveli važan obred ili grubo prekršili verska

pravila. Rimljani su se svojom pobožnošću razmetali pred

ostalim svetom. Početkom drugog veka pre nove ere, na primer,

jedan rimski zvaničnik pisao je grčkom gradu Teosu na

zapadnoj obali savremene Turske da zajamči političku nezavisnost grada (makar kratkoročnu) preterano naglašavajući

rimsku bogobojaznost. Još možemo da pročitamo njegove

prilično pompezne reči urezane na mermernu ploču u gradu:

„Činjenica da smo mi Rimljani dosledno i sveobuhvatno

smatrali da je strahopoštovanje prema bogovima od

prvenstvene važnosti opravdana je milošću koju od njih

dobijamo zbog toga. Osim toga, potpuno smo ubeđeni iz

mnogih drugih razloga da je naše veliko poštovanje prema

božanstvima očigledno svima.“ Drugim rečima, religija je bila

temelj rimske moći.

To se ponegde može videti i u priči o Romulu. Osim što je

podigao hram Jupiteru Statoru, savetovao se s bogovima o tome

gde tačno da osnuje grad: nesuglasice o tome kako tumačiti

božanske znamene primećene u letu nekih ptica donekle su

izazvale smrtonosnu svađu između Romula i Rema. No,

Romulov naslednik, miroljubivi Numa Pompilije, dobio je ulogu

„osnivača rimske religije“.

Numa zbog ovoga nije postao sveta ličnost poput Mojsija,

Bude, Isusa ili Muhameda. Tradicionalna rimska religija

značajno se razlikovala od religije kako je obično shvatamo

danas. Veliki deo savremenog religijskog rečnika – uključujući i

reč „religija“ i „ponti kat“ pozajmljen je iz latinskog, što prikriva

neke značajne razlike između religije drevnog Rima i naše. U

Rimu nije bilo doktrine kao takve, nije bilo svete knjige niti bilo

čega što bismo mogli nazvati sistemom vere. Rimljani su znali

da bogovi postoje; nisu u njih verovali nagonski, po prirodi, u

smislu bliskom većini savremenih religija, niti je rimska religija

naročito vodila računa o ličnom spasenju ili moralnosti.

Uglavnom je bila usredsređena na obrede smišljene da

održavaju dobre odnose između Rima i njegovih bogova i tako obezbede uspeh i napredak Rima. Žrtvovanje životinja bilo je

centralni element ovih obreda koji su inače bili veoma raznoliki.

Neki su bili toliko neobični da bolje od bilo čega drugog

potkopavaju savremeni stereotip o Rimljanima kao ukočenima i

staloženima: tokom svetkovine Luperkalija u februaru, na

primer, nagi mladići trčali su po gradu i šibali sve žene koje

sretnu (to je svečanost koja se odvija u uvodnoj sceni

Šekspirovog Julija Cezara). Načelno gledano, bila je to religija

postupaka, a ne verovanja.





17. Glava statue device Vestalke iz drugog veka nove ere,

prepoznatljiva po karakterističnoj marami na glavi. Vestalke su bile jedna od vrlo malobrojnih grupa sveštenica u rimskoj javnoj religiji. Bile su takođe i retke „stalno zaposlene“ verske zvaničnice i živele su

u kući nedaleko od hrama boginje Veste i svetog ognjišta na Forumu.

Bile su obavezne na devičanstvo pod pretnjom smrti.

S druge strane pak, Numa je osmislio kalendar s dvanaest

meseci prema kom se utvrđivao godišnji raspored svetkovina,

praznika i svetih dana. Ključna stvar u svakom organizovanom

društvu jeste sposobnost stvaranja strukture vremena, a u

Rimu se Numi Pompiliju pripisivala zasluga za nastanak te

strukture. Što je još važnije, bez obzira na kasnija poboljšanja i

podešavanja, savremeni zapadni kalendar neposredni je

potomak ovog ranog rimskog kalendara, baš kao i imena meseci

koja koristimo: sva do jednog su rimska. Od svega što mislimo

da smo nasledili od Rimljana – slivnici, imena mesta i ustanove

Katoličke crkve – kalendar je verovatno najvažniji i najčešće ga

zaboravljamo. On je iznenađujuća veza između ranog perioda

kraljeva i našeg doba.

Da li je neko po imenu Numa Pompilije postojao ili ne mi

nikako ne možemo znati, a još manje da li je uradio bilo šta od

onoga što mu se pripisuje. Rimski naučnici naširoko su

raspravljali o njegovoj karijeri, prihvatali su neke delove

tradicije o njemu, a druge su odlučno odbacivali. On nikako nije

mogao da bude učenik grčkog lozofa Pitagore, kako je glasila

jedna omiljena i uporna priča, jer je prema bilo kojoj

prihvatljivoj hronologiji Pitagora živeo više od stoleća posle

Nume (odnosno, kako mi računamo, u šestom, a ne u sedmom

veku pre nove ere). No, koliko god Numa bio legendarna ili u

najboljem slučajnu nejasna ličnost, jedno deluje sigurno. Neki

oblik kalendara koji mu se pripisuje nastao je u ranom periodu

rimske istorije.

Štaviše, najstarija pisana verzija rimskog kalendara koju

imamo – mada nije starija od prvog veka pre nove ere – ubedljivo

ukazuje da je zaista tako. Taj kalendar čudesno je opstao,

naslikan na zidu u gradu Ancijumu (današnjem Anciju), pedesetak kilometara južno od Rima, i pruža nam živi, mada

malo zbunjujući uvid u način na koji su Ciceronovi rimski

savremenici zamišljali svoju godinu. Ništa u ranom Rimu nije

moglo biti toliko složeno. Postoje znaci razvoja tokom vekova,

uključujući i neke radikalne promene u redosledu meseci i

obeležavanju početka godine – kako bi inače novembar i

decembar, doslovno „deveti“ i „deseti“ mesec, u ovom i u našem

kalendaru završili kao jedanaesti i dvanaesti mesec u nizu? No,

postoje i nagoveštaji drevnog porekla u ovoj verziji iz prvog veka

pre nove ere.

Sistem kalendara u osnovi se zasnivao na dvanaest lunarnih

meseci s jednim dodatnim mesecom (dalekim pretečom našeg

dodatnog dana u prestupnoj godini) koji se povremeno ubacivao

da bi kalendar ostao usklađen sa solarnom godinom. Najveći

izazov pred svim prvobitnim kalendarima bila je činjenica da su

dva očigledna, prirodna sistema merenja vremena međusobno

neuklopiva: drugim rečima, dvanaest lunarnih meseci, od

mladog meseca do mladog meseca, imaju svega 354 dana, što se

nikako ne može uklopiti sa 365 dana solarne godine koja je

vreme za koje zemlja načini potpuni krug oko sunca, od jedne do

druge prolećne ravnodnevnice. Ubacivanje čitavog jednog

meseca svakih nekoliko godina bio je grub postupak svojstven

ranim pokušajima rešavanja problema.

Ništa manje rečit nije ciklus verskih svetkovina zabeleženih

u kalendaru. Jezgro ovih praznika možda je nastalo još u periodu

kraljeva. Suština mnogih tih praznika, koliko smo uspeli da ih

rekonstruišemo, jeste podrška bogova u sezonskim poslovima

vezanim za poljoprivredu i stočarstvo: sejanje, žetva, branje

grožđa, skladištenje i tako dalje – upravo one brige koje bi teško

mučile malu arhaičnu sredozemnu zajednicu. Šta god da su te svetkovine značile u urbanoj metropoli prvog veka pre nove ere

čija većina stanovništva nije imala nikakve veze sa stadima,

krdima i žetvom, verovatno su predstavljale sećanja na

prioritete najranijih Rimljana.





18. Mesec april iz najstarijeg sačuvanog rimskog kalendara

pronađenog na zidu u Ancijumu, južno od Rima. To je veoma

zamršen dokument izložen u dvadeset devet dana od vrha do dna. U

levom stupcu niz slova (od A do H) određuje obrazac pijačnih dana.

U drugom stupcu još slova (C, F, N i tako dalje) opisuje javni status određenih dana (na primer C za comitialis pokazuje da se tog dana

može održati skupština). Reči na desnoj strani obeležavaju

pojedinačne svetkovine, većinom na neki način vezane za

poljoprivredu. ROBIG(ALIA) se, na primer, odnosi na zaštitu useva

od bolesti, a VINAL(IA) na mlado vino. Iako ova verzija potiče tek iz

prvog veka pre nove ere, osnovna načela su mnogo starija.



Drugačiji prioriteti ogledaju se u političkim ustanovama

pripisivanim Serviju Tuliju – sada ih ponekad nepotrebno

veličanstveno nazivaju „Servijskim ustavom“, delimično zbog

toga jer su bile temeljno važne za kasnije funkcionisanje rimske

politike. On je navodno prvi organizovao cenzus rimskih

građana, zvanično im dao status građana i podelio ih na

različite staleže prema imovini. No, što je još važnije, on je tu

podelu vezao s još dvema ustanovama: s rimskom vojskom i

organizacijom ljudi za izbore. Tačne pojedinosti su gotovo

neshvatljivo zamršene i o njima se raspravljalo još od antike.

Akademske karijere su se stvarale i propadale u uzaludnoj

potrazi za tačnim propisima koje je postavio Servije Tulije i za

njihovom kasnijom budućnošću. No, osnovni obrisi dovoljno su

jasni. Vojska je bila sastavljena od sto devedeset tri centurije koje

su se međusobno razlikovale po vrsti opreme koju su vojnici

upotrebljavali; ova oprema je pak zavisila od klasi kacije u

cenzusu po načelu: što si bogatiji, to više važne i skupe opreme

možeš sebi da obezbediš. Počevši od vrha, bilo je osam centurija

ljudi iz najbogatijeg prvog staleža koji su se borili u punom

teškom bronzanom oklopu; ispod njih su bila još četiri staleža sa

sve lakšim oklopom, a poslednjih trideset centurija najnižeg,

petog staleža borio se samo praćkama i kamenicama. Osim toga,

iznad svih ovih centurija bilo je dodatnih osamnaest centurija

elitne konjice, kao i neke posebne jedinice inženjerije i muzičara, a na samom dnu jedna centurija najsiromašnijih koji su bili

potpuno izuzeti iz vojne službe.

Servije Tulije je navodno upotrebio istu strukturu kao bazu

za jedinstveno glasačko telo rimskog naroda: centurijatsku

skupštinu (nazvanu tako po centurijama) koja se u Ciceronovo

doba okupljala da bira više zvaničnike, uključujući i konzule, i

da glasa o zakonima i odlukama da se krene u rat. Svaka

centurija imala je jedan zajednički glas, a posledica (ili namera)

bila je da se bogataškim centurijama preda ogromna u zakon

ugrađena politička prednost. Ako se drže zajedno, osamdeset

centurija najbogatijih i osamnaest centurija elitne konjice

mogle su da nadglasaju sve ostale staleže zajedno. Drugim

rečima, pojedinačni bogati glasač imao je mnogo veću izbornu

moć od njegovih siromašnih sugrađana. Razlog je to što su,

uprkos imenu koje nagoveštava da bi trebalo da imaju po sto

ljudi (centum), centurije zapravo bile vrlo različite po veličini.

Bogatih građana bilo je daleko maje nego siromašnih, ali su bili

podeljeni u osamdeset centurija, nasuprot dvadeset ili trideset

centurija mnogo brojnijeg nižeg staleža ili jedne centurije za

masu najsiromašnijih. Moć je počivala u rukama bogatih, i

zajedno i pojedinačno.





19. Rimski cenzus. Pojedinosti ove skulpture s kraja drugog veka pre

nove ere prikazuju registraciju građana. Levo sedi službenik i

upisuje informacije o bogatstvu čoveka koji stoji pred njim. Iako tačan postupak nije sasvim jasan, veza s vojskom nagoveštena je

prisustvom vojnika s desne strane.



Što se tiče pojedinosti, ovaj sistem nije bio samo stravično

zamršen, nego i potpuno anahronistički. Dok su neke novine

pripisivane Numi bile umesne, kao što smo videli, u ranom

Rimu, sve ovo je neskrivena projekcija u prošlost mnogo

kasnijih rimskih postupaka i ustanova, sa sve Servijem Tulijem

kao ocem osnivačem. Zamršeni sistem procene imovine

uključen u cenzus bio je nezamisliv u ranom gradu, a složene

strukture centurijatske organizacije u vojsci i skupštini potpuno

odudaraju od broja stanovnika u periodu kraljeva i verovatnim

karakterom tadašnjeg ratovanja (tako se ne izvodi pohod na

susedno selo). Kakve god da su promene u ratovanju i glasanju možda uspostavljene pod nekim „Servijem Tulijem“, sigurno

nisu ličile na ono što je tvrdila rimska tradicija.

No, pomerajući sve ovo unazad u vreme nastanka i

prvobitnog razvoja grada, rimski pisci naglašavali su važnost

nekih ključnih ustanova i veza u rimskoj političkoj kulturi

onako kako su ih videli. U cenzusu su naglašavali moć države

nad pojedincem, kao i naročito sklonost rimskog državnog

aparata prema dokumentovanju, brojanju i klasi kovanju.

Ukazivali su i na tradicionalnu vezu između vojne i političke

uloge građana, na činjenicu da su rimski građani vekovima bili i

rimski vojnici i na jednu dragocenu pretpostavku mnogih

pripadnika rimske elite: naime, da bogatstvo donosi i političku

odgovornost i političke povlastice. Ciceron je to tačno rekao kad

je s odobravanjem sažeo političke ciljeve Servija Tulija: „Podelio

je narod na ovaj način kako bi obezbedio da izborna snaga ne

bude pod kontrolom svetine, nego bogataša, i postarao se da

najbrojniji nemaju najveću moć – načelo kog bismo morali uvek

da se držimo u politici.“ No, ovo načelo kasnije će biti žustro

osporavano u politici Rima.



Etrurski kraljevi?



Servije Tulije bio je jedan od poslednja tri kralja Rima, uglavljen

između Tarkvinija Starijeg i Tarkvinija Oholog. Rimski naučnici

verovali su da su njih trojica vladali tokom šestog veka pre nove

ere, sve dok Oholi nije zbačen (prema većini zapisa) 509. godine

pre nove ere. Kao što smo već videli, deo priče o tom periodu nije

ništa manje mitologizovan nego priča o Romulu. Postoje i neke

hronološke nemogućnosti – ili makar uobičajene neubedljive dugovečnosti – u tradicionalnoj priči. Čak i nekim drevnim

piscima bila je nelagodna ideja da je prošlo sto pedeset godina

između rođenja Tarkvinija Starijeg i smrti njegovog sina

Tarkvinija Oholog, pa su ponekad to pokušavali da reše tvrdeći

da je Oholi bio unuk, a ne sin svog starijeg imenjaka. No, od tog

datuma postaje lakše uskladiti nešto od onoga što smo čitali kod

Livija i drugih autora s dokazima pronađenim na terenu. Na

primer, tragovi hrama (ili hramova) po svemu sudeći nastalih u

šestom veku pre nove ere otkriveni su manje-više na mestu na

kom su kasniji rimski pisci tvrdili da je Servije Tulije podigao

dva velika hrama. To nikako ne znači da možemo reći: „Pronašli

smo hramove Servija Tulija“ (šta god to tačno značilo), ali makar

se različite niti dokaza približavaju.

No, Rimljanima se ova grupa kraljeva od njihovih

prethodnika razlikovala po dve stvari. Prva su njihove naročito

krvave priče: Tarkvinija Starijeg ubili su sinovi njegovog

prethodnika; Servije Tulije došao je na presto u dvorskom

prevratu koji je smislila Tanakvil i kasnije ga je ubio Tarkvinije

Oholi. Druga je njihova etrurska veza. Dvojica Tarkvinija bili su

neposredni potomci Etruraca. Stariji se navodno preselio u Rim

iz etrurskog grada Tarkvinija, zajedno sa ženom Tanakvil, da

potraži sreću – jer se plašio, kaže priča, da će mu njegova strana

krv od oca Grka ometati karijeru u rodnom gradu. Servije Tulije

bio je pak miljenik i štićenik Etruraca Tarkvinija Starijeg i

njegove žene. Ciceron odstupa od svog običaja i nagoveštava,

među ostalim verzijama o poreklu ovog kralja da je bio

nezakoniti sin Tarkvinija Starijeg.

Pitanje koje često zbunjuje moderne istoričare jeste kako

objasniti ovu vezu s Etrurcima? Zbog čega su ovi rimski kraljevi dobili etrursko poreklo? Da li su zaista u nekom periodu etrurski

kraljevi vladali gradom?

Do sada smo se bavili rimskim južnim susedima, onima koji

su igrali neku ulogu u pričama o Romulu i Eneji: Sabinjani, na

primer, ili gradić Alba Longa koji je osnovao Enejin sin i u kom

su se Romul i Rem rodili. No, tik severno od Rima pa sve do

današnje Toskane prostirala se zemlja Etruraca, najbogatijeg i

najmoćnijeg naroda u Italiji u vreme kad je prva rimska gradska

zajednica sticala oblik. Ti ljudi nisu stvorili jedinstvenu državu,

nego su bili grupa nezavisnih gradova sa zajedničkim jezikom i

osobenom umetničkom kulturom; razmere njihove moći

menjale su se tokom vremena, ali na vrhuncu etrurska naselja i

prepoznatljivi etrurski uticaj mogli su se naći na jugu Italije čak

do Pompeje i dalje.





20. Fragmenti statue od terakote iz hrama iz šestog veka pre nove

ere često povezivanog sa Servijem Tulijem. Statua u prirodnoj

veličini prikazuje Minervu i njenog štićenika Herkula

(prepoznatljivog po lavljoj koži prebačenoj preko ramena. Etrurci su bili poznati po veštini izrade statua od terakote; ovde je jasno vidljiv

i uticaj grčke umetnosti, što govori o vezama Rima s ostalim svetom.



Savremene posetioce etrurskih arheoloških nalazišta često

očara romantičnost tih mesta. Jeziva groblja etrurskih gradova s

bogato oslikanim grobovima opčinjavala su maštu pokolenja pisaca, umetnika i turista, od Dejvida Herberta Lorensa do

vajara Alberta Đakometija. Štaviše, rimski naučnici kasnijeg

perioda – pošto je Rim osvojio etrurske gradove jedan po jedan –

videli su Etruriju i kao zanimljivi egzotični predmet

proučavanja i kao izvor za neku sopstvenu obrednu odeću i

verske postupke.

No, u vreme najranije istorije Rima ta „Etrurska mesta“, da

pozajmimo Lorensov naziv, bila su uticajnija, bogatija i daleko

bolje povezana sa svetom od Rima. Etrurci su održavali aktivne

trgovačke veze sa Sredozemljem i šire, kao što vidimo po

arheološkim nalazima ćilibara, slonovače, pa čak i nojevog jajeta

pronađenog na jednom nalazištu, kao i po no ukrašenim

atinskim posudama nađenim u etrurskim grobovima – mnogo

više ih je nađeno u Etruriji nego u samoj Grčkoj. To bogatstvo i

uticaj oslanjali su se na rudno bogatstvo. U etrurskim

gradovima bilo je toliko bronze da je još 1546. u gradu

Tarkviniju otkriveno toliko da se, kad je rastopljena, dobiju

gotovo tri tone za ukrašavanje crkve Svetog Jovana Lateranskog

u Rimu. U manjim, ali ne beznačajnijim razmerama, nedavne

analize pokazale su da je komad gvozdene rude pronađen na

ostrvu Pitekuza (Iskija) u Napuljskom zalivu prvobitno stigao s

etrurskog ostrva Elbe; da se izrazimo savremeno, verovatno je to

bio deo „izvozne“ trgovine.





21. Etrurci su se naročito odlikovali veštinom čitanja božjih

znamena iz utrobe žrtvenih životinja. Ova bronzana jetra iz trećeg ili

drugog veka pre nove ere bila je vodič za tumačenje organa. Jetra je

pažljivo mapirana, a bogovi povezani sa svakim delom jasno su

obeleženi kako bi se shvatila posebna svojstva ili mrlje koje se tu

mogu pronaći.



Položaj Rima na zadnjim vratima etrurskih zemalja pomogao

je njegovom bogaćenju i porastu uticaja. No, je li bilo nečega

zloslutnijeg u vezi s tim etrurskim kraljevima? Jedan sumnjičavi

stav kaže da priča o etrurskoj vezi dvojice Tarkvinija i Servija

Tulija prikriva da su Etrurci zauzeli Rim, verovatno krećući se

ka jugu, tokom širenja u Kampaniju. Drugim rečima, rodoljubna

tradicija Rima preradila je ovaj sramotni period rimske istorije

tako da se ne radi o osvajanju, nego o migraciji pojedinca

Tarkvinija Starijeg i njegovom usponu na kraljevski položaj.

Neprijatna istina glasila je da je Rim postao etrurski posed.

Ovo je mudra zamisao, ali malo verovatna. Za početak, iako

postoje jasni tragovi etrurske umetnosti i drugih proizvoda u

Rimu, kao i nekoliko natpisa na etrurskom jeziku, arheološki

nalazi ničim ne nagoveštavaju da je grad bio osvojen: bliske veze između dve kulture da, ali osvajanje ne. No, možda je važnije to

što je model „preuzimanja države“ bio neprikladan za odnose

kakve bi trebalo da zamišljamo između dve susedne zajednice,

ili makar da nije bio jedini model. Kao što sam već napomenula,

bio je to svet velikih vođa i vojskovođa, moćnih pojedinaca koji

su se manje-više lako kretali između raznih gradova i oblasti,

ponekad prijateljski, ponekad ne. S njima su verovatno išli

jednako pokretljivi pripadnici njihovih naoružanih grupa,

trgovci, putujuće zanatlije i migranti svih vrsta. Ko je tačno bio

Rimljanin „Fabijus“ čije ime je napisano na njegovom grobu u

etrurskom gradu Ceri nemoguće je znati, kao što ne možemo

biti sigurni za „Tita Latina“ u Vejima ili hibridnog „Rutila

Hipokrata“ u Tarkviniju, čoveka s latinskim imenom i grčkim

prezimenom. No, oni nam jasno pokazuju da su sva ta mesta

bila manje-više otvorene zajednice.

No, priča o Serviju Tuliju najbolje dokazuje postojanje

gospodara rata, privatnih vojski i različitih oblika migracija,

neprijateljskih i drugih, svojstvenih ranim društvima Rima i

njegovih suseda. To nema gotovo nikakve veze sa Servijem

Tulijem, rimskim političkim reformatorom i izumiteljem

cenzusa. Umesto toga, čini se da nam priča etrurski pogled – a to

je rekao sam car Klaudije u govoru pred senatom 48. godine

nove ere kad je ubeđivao senatore da dozvole da vodeći Gali

postanu senatori. Braneći svoj stav rekao je između ostalog da

su čak i rani kraljevi bili „stranci“. kad je stigao do Servija Tulija,

sve je postalo još zanimljivije.

Klaudije je mnogo znao o etrurskoj istoriji. Između ostalih

učenih dela napisao je studiju o Etrurcima u dvadeset knjiga na

grčkom i sastavio je etrurski rečnik. Ovom prilikom nije mogao

da odoli da ne objasni okupljenim senatorima, kojima se činilo da sede na predavanju, da izvan Rima postoji drugačija verzija

priče o Serviju Tuliju. To nije bila priča o čoveku koji se popeo na

presto zahvaljujući milosti ili spletkama svog prethodnika

Tarkvinija Starijeg i njegove žene Tanakvil. Za Klaudija je Servije

Tulije bio naoružani amater.



Ako se držimo etrurske verzije, on je nekada bio

odani sledbenik Celija Vivene i njegov sadrug u

pustolovinama, a kasnije, kad mu se sreća

preokrenula, napustio je Etruriju s ostacima

Celijevih naoružanih ljudi i zauzeo brdo Celij [u

Rimu] koje je nazvao po svom vođi. Kad je

promenio sopstveno ime (jer njegovo etrursko ime

bilo je Mastarna), dobio je ime koje sam već

spomenuo [Servije Tulije] i preuzeo je kraljevstvo,

na veliku korist države.



Pojedinosti koje je Klaudije izneo podstaknule su brojne

nedoumice. Prva je samo ime Mastarna. Je li to pravo ime ili

etrurski oblik latinske reči magister, koja bi u tom kontekstu

značila nešto kao „gazda“ i ko je taj Celije Vivena prema kome je

navodno rimsko brdo Celij dobilo ime? On i njegov brat Aul

Vivena – za koje se obično smatralo da su poreklom iz etrurskog

grada Vulcija – pojavljuju se nekoliko puta u starim zapisima o

ranoj rimskoj istoriji, mada na neizrecivo neskladan i tipično

mitski način: Ponekad je Celije Romulov prijatelj; ponekad se

braća pojavljuju u vreme Tarkvinija; jedan kasniji rimski pisac

smatra da je Aul lično postao kralj Rima (je li on onda jedan od

izgubljenih vladara grada?); u Klaudijevoj verziji čini se da Celije

nikada nije ni stigao do Rima. No, ono što je jasno jeste opšti karakter onoga što je Klaudije opisao: suparničke privatne

vojske, manje-više putujući gospodari rata, lična odanost,

promena identiteta – sve različito koliko je moguće od zvaničnih

zakonskih okolnosti koje rimski pisci pripisuju Serviju Tuliju.

Stičemo sličan utisak i s niza slika koje su jednom krasile

veliku grobnicu izvan Vulcija. Sada poznata kao Grobnica

Fransoa (po imenu arheologa iz devetnaestog veka koji ju je

otkrio – vidi kolornu sliku 7) sigurno je bila kripta neke bogate

lokalne porodice, sudeći po veličini s deset grobnih komora u

koje se ulazi s vrata i iz centralnog hodnika i po znatnoj količini

zlata pronađenoj u njoj. No, za one koje zanima Rim, grobnica je

posebna zbog niza slika u središnjem hodniku, verovatno

nastalih sredinom četvrtog veka pre nove ere. Najistaknutiji su

prizori ratova iz grčke mitologije, uglavnom iz Trojanskog rata.

Ravnotežu im daju scene iz lokalnih bitaka. Svaki lik je brižljivo

imenovan, polovina je takođe identi kovana imenom rodnog

grada, a polovina nije, što verovatno znači da su bili iz Vulcija i

da im nije bila potrebna dodatna identi kacija. Među njima su

braća Vivena, Mastarna (još samo tu je pouzdano nazvan) i Gnej

Tarkvinije „iz Rima“.

Niko nije uspeo da dokuči šta se tačno dešava na tim

prizorima, ali nije teško shvatiti suštinu. Na slikama je pet

parova boraca. U četiri takva para meštani, među njima i Aul

Vivena, probadaju mačem „tuđine“; među žrtvama su Lar

Papatnas iz Volsinija i onaj Tarkvinije iz Rima. Taj čovek svakako

je imao neke veze s kraljevima Tarkvinijima, mada rimska

literarna tradicija kaže da je ime obojice kraljeva bilo Lucije, a ne

Gnej. U poslednjem paru Mastarna mačem preseca konopac

kojim su vezane ruke Celija Vivene. Jedna neobičnost (i možda

ključ čitave priče) jeste da su svi meštani pobednici osim jednog nagi, a da su njihovi neprijatelji obučeni. Najpopularnije

objašnjenje kaže da slike prikazuju neku čuvenu lokalnu

pustolovinu u kojoj su braća Vivena i njihovi prijatelji

zarobljeni, da su ih protivnici svukli do gola i vezali, ali da su oni

uspeli da pobegnu i napadnu neprijatelje mačevima.

Ovo je daleko najstariji preživeli dokaz o bilo kojoj ličnosti iz

priče o ranim Rimu i njihovim podvizima. Osim toga, stigao je

do nas izvan, ili u najmanju ruku s ivica glavnog toka rimske

literarne tradicije. To ne znači, naravno, da je istinit; tradicija

Vulcija možda je bila jednako mitska koliko i tradicija Rima.

Ipak, ono što ovde vidimo daje nam prihvatljiviju sliku

ratničkog sveta tih ranih gradskih zajednica, neke uveličane

priče rimskih pisaca i nekih njihovih savremenih sledbenika.

Bio je to svet poglavica i naoružanih grupa, a ne organizovane

vojske i spoljne politike.



Arheologija, tiranija – i silovanje



Do šestog veka pre nove ere Rim je svakako postao mala gradska

zajednica. Često je teško odrediti kada je obična skupina koliba i

kuća postala grad sa svešću o sebi kao o zajednici, sa

zajedničkim identitetom i ciljevima. No, ideja strukturiranog

rimskog kalendara i s njim zajednička religijska kultura i ritam

života sigurno su nastali u periodu kraljeva. Arheološki dokazi

takođe ostavljaju malo sumnje u to da je do šestog veka pre nove

ere Rim imao javne zgrade, hramove i „centar grada“, što su jasni

pokazatelji gradskog načina života iako, prema našim merilima,

malog grada. Hronologija ovih tragova ostaje kontroverzna:

arheolozi se spore oko vremena nastanka svakog pojedinačnog nalaza, a nova otkrića stalno menjaju sliku (mada ne onoliko

značajno koliko se arheolozi nadaju!). Ipak, samo bi veoma

odlučan i uskogrud skeptik mogao da porekne gradski karakter

Rima u to vreme.

Ostaci o kojima govorimo pronađeni su na nekoliko mesta

ispod kasnijeg grada, ali najjasniji otisak ranog grada pronađen

je u oblasti ispod Foruma. Do šestog veka pre nove ere ta oblast

veštački je uzdignuta i delimično su izgrađeni slivnici kako bi se

oblast zaštitila od poplava, a položena su najmanje dva sloja

šljunka kako bi to postao zajednički centralni javni prostor

zajednice. Natpis kojim smo počeli ovo poglavlje pronađen je na

jednom kraju Foruma, tik ispod padina Kapitola, u nekakvom

ranom hramu sa spoljnim oltarom. Šta god da onaj tekst znači,

svakako je neka objava što samo po sebi govori o uređenoj

zajednici i prihvaćenoj vlasti. Na drugom kraju Foruma

iskopavanja najranijih slojeva ispod zbijenih kasnijih verskih

zdanja, uključujući i ona povezana s Vestalkama, otkrila su da su

ta zdanja nastala u šestom veku nove ere, a možda i ranije.

Nedaleko odatle otkriveni su malobrojni ostaci niza velikih

privatnih kuća nastalih otprilike u isto vreme. Nema ih mnogo,

ali daju nam kakvu-takvu sliku života moćnih i bogatih ljudi

blizu gradskog centra.

Teško je znati koliko se blisko poklapaju ti arheološki ostaci s

literarnom tradicijom o poslednjim rimskim kraljevima.

Svakako bi bilo preterano tvrditi, kao što bi arheolozi želeli, da je

neka od tih kuća oko Foruma izgrađenih u šestom veku pre nove

ere „Kuća Tarkvinija“, pod uslovom da je takva kuća uopšte

postojala. No, nije ni potpuna slučajnost to što rimski zapisi iz

poslednjih godina perioda kraljeva naglašavaju izgradnju čiji je

pokrovitelj bio kralj. Oba Tarkvinija navodno su svečano otvorila veliki Jupiterov hram na Kapitolu (kasniji rimski pisci

utvrdili su da je lako pobrkati ova dva kralja), a za obojicu se

tvrdilo da su podigli Cirkus Maksimus i poručili izradu radnji i

natkrivenih prolaza oko Foruma. Serviju Tuliju se osim

izgradnje nekoliko hramova pripisuje i opasivanje grada

odbrambenih zidinama. To je možda još jedan znak osećanja

zajednice, mada preživeli bedemi sada poznati kao Servijevi

zidovi uglavnom nisu stariji od četvrtog veka pre nove ere.

Italijanska fraza skovana tridesetih godina dvadesetog veka

koja opisuje ovaj period kao „La Grande Roma dei Tarquini“

(„Veliki Rim Tarkvinija“) možda nije sasvim netačna – mada

mnogo zavisi od toga, naravno, šta se podrazumeva pod

„velikim“. Rim je tada, prema apsolutnim i relativnim merilima,

bio daleko od „velikog“. No, bio je veća i urbanija zajednica nego

sto godina ranije jer se nesumnjivo okoristio odličnim

položajem za trgovinu i blizinom bogatih Etruraca. Koliko

možemo da procenimo veličinu grada sredinom šestog veka pre

nove ere (a takva procena neizbežno obuhvata nagađanje), bio je

mnogo veći od latinskih naselja na jugu i u najmanju ruku

jednak najvećim etrurskim gradovima na severu, sa oko

dvadeset do trideset hiljada stanovnika, mada ni izdaleka velik

kao neka tadašnja grčka naselja na Siciliji i u južnoj Italiji.

Drugim rečima, Rim je sigurno bio važan činilac u oblasti, ali se

ni na koji način nije isticao.

Nije čitav urbani razvoj koji Rimljani pripisuju Tarkvinijima

bio blistav u očiglednom smislu reči. Rimljanima svojstvena

briga za infrastrukturu grada navela je kasnije pisce da slave

kanalizaciju koju su sazidali Tarkviniji: Cloaca Maxima, odnosno

„Najveći slivnik“. Koliko sačuvanog slivnika zaista potiče iz

šestog veka pre nove ere uopšte nije jasno: znatni delovi kanala koje je još moguće istraživati i još nose višak vode iz savremenog

grada i otpad iz savremenih kupatila stvoreni su nekoliko

vekova kasnije, a sada se čini verovatnim da su najraniji

pokušaji izgradnje nekakvog sistema kanalizacije stariji, još iz

sedmog veka pre nove ere. No, u mašti Rimljana kanalizacija je

oduvek bila čudo koje duguju svom poslednjem kralju:

„Izuzetno delo koje se ne može rečima opisati“, oduševljeno je

pisao Dionisije iz Halikarnasa verovatno misleći na ono što se

videlo u njegovo vreme, u prvom veku pre nove ere. No

kanalizacija je imala i mračnu stranu, nije bila samo čudo nego i

podsetnik na surovu tiraniju koja je za Rimljane obeležila kraj

perioda kraljeva. U veoma drečavom i izuzetno fantastičnom

delu Plinije Stariji (odnosno Gaj Plinije Sekund Stariji, izuzetno

učeni Rimljanin koga sada najbolje pamtimo kao slavnu žrtvu

erupcije Verzuva 79. godine nove ere) opisuje kako su žitelji

grada bilo toliko iscrpljeni radom na izgradnji kanalizacije da su

mnogi oduzeli sebi život. Kralj je u odgovor prikovao tela

samoubica na krstove nadajući se da će sramota razapinjanja

odvratiti druge od tog čina.





22. Preživeli deo podzemne kanalizacije, Cloaca Maxima. Prvobitni

slivnik sigurno nije bio veličanstven kao ovaj kasniji deo, ali to je

slika koju su rimski pisci imali u glavi kad su pisali o Tarkvinijevom

građevinskom poduhvatu. Neki Rimljani su se hvalili da su tuda

plovili u čamcima.



No, nije eksploatacija siromašne radne snage najzad došla

glave monarhiji, nego seksualno nasilje: jedan kraljev sin silovao

je Lukreciju. Ovo silovanje gotovo sigurno je jednako mitsko kao

i otmica Sabinjanki: napad na žene simbolično je obeležio

početak i kraj perioda kraljeva. Što je još važnije, rimski pisci koji

su kasnije pisali o tome verovatno su bili pod uticajem grčke

tradicije koje je često povezivala vrhunac i propast tirana sa

seksualnim zločinima. U Atini u šestom veku pre nove ere, na primer, seksualni nasrtaji vladarevog mlađeg brata na partnera





jednog čoveka navodno su doveli do pada dinastije Pizistratida.


No, bilo mit ili ne, do kraja postojanja Rima silovanje Lukrecije

obeležavalo je prekretnicu, a o moralnosti tog čina naširoko se

raspravljalo. Ta tema prikazivana je u raznim oblicima u

zapadnoj kulturi mnogo puta, od Botičelija preko Ticijana i

Šekspira do Bendžamina Britna; Lukrecija čak ima i malu ulogu

u feminističkoj instalaciji Svečana večera umetnice Džudi

Čikago, zajedno s još oko hiljadu heroina svetske istorije.

Livije nam priča živopisnu priču o tim poslednjim trenucima

monarhije. Počinje s grupom mladih Rimljana koji pokušavaju

da prekrate vreme tokom opsade obližnjeg grada Ardeje. Jedne

večeri su se napili i nadmetali se čija je žena bolja. Jedan od njih,

Lucije Tarkvinije Kolatin, predloži je da jednostavno odjašu

nazad kući (bili su svega nekoliko kilometara daleko) i obiđu

žene: to će dokazati, tvrdio je, da je njegova žena Lukrecija

najbolja od svih. Tako je i bilo: dok su druge žene zatečene kako

se zabavljaju u odsustvu muževa, Lukrecija je radila tačno ono

što se očekivalo od čestite Rimljanke – sedela je za razbojem

okružena sluškinjama. Zatim je poslušno ponudila večeru mužu

i njegovim gostima.

No, nastavak priče je stravičan. Tokom večere, piše Livije, u

Sekstu Tarkviniju raspalila se neodoljiva strast prema Lukreciji,

pa je nekoliko večeri kasnije odjahao do njene kuće. Pošto je

ponovo učtivo dočekan, ušao je u njenu sobu i pod pretnjom

nožem zatražio od Lukrecije da spava s njim. Kada pretnja nije

uspela, Tarkvinije je zloupotrebio njen strah od gubitka časti:

zapretio je da će ubiti i nju i njenog roba (vidljivog na Ticijanovoj

slici [vidi kolornu sliku 4] kako bi izgledalo da je uhvaćena u

najsramnijem obliku preljube. Suočena s tim, Lukrecija je popustila, ali kad se Tarkvinije vratio u Ardeju poslala je po svog

muža i oca, ispričala im šta se dogodilo – i ubila se.





23. Pudicitia, važna ženska vrlina, naglašavana je u raznim

prilikama. Ovaj srebrni novčić cara Hadrijana, iskovan 120. godine nove ere, pokazuje personi kaciju te vrline dok skromno sedi kako

dolikuje dobroj rimskoj supruzi. Oko nje reči „COS III“ slave

Hadrijanov treći izbor za konzula i nagoveštava povezanost između

javnog muškog ugleda i ispravnog ponašanja žena.



Priča o Lukreciji ostala je izuzetno snažna slika u rimskoj

kulturi od tada. Za mnoge Rimljane to je bio ključni trenutak

prikaza ženske vrline. Lukrecija je dobrovoljno životom platila

gubitak svoje pudicitia, kako kaže Livije, svoje „čestitosti“, ili

bolje „vernosti“ koja je, makar sa ženske strane, de nisala odnos

između Rimljanke i njenog muža. No, bilo je drevnih pisaca

kojima priča nije bila tako jednostavna. Bilo je pesnika i

satiričara koji su se predvidivo pitali da li je pudicitia zaista ono

što muž želi od žene.

U jednom raskalašnom epigramu Marko Valerije Marcijal,

autor brojnih domišljatih, vrcavih i nepristojnih stihova s kraja prvog veka nove ere, šali se kako njegova žena može da bude

Lukrecija po danu ako želi, sve dok je noću drolja. U drugoj šali

pita se da li su Lukrecije zaista uvek onakve kako deluju; čak i

slavna Lukrecija, mašta on, uživala je u golicavim pesmama kad

je muž ne gleda. Mnogo ozbiljnija je bila tema Lukrecijine krivice

i razloga za njeno samoubistvo. Nekim Rimljanima činilo se da

joj je važniji bio njen ugled nego prava pudicitia – koja se odnosi

na krivicu ili nevinost uma, a ne tela i na koju ne bi ni najmanje

uticala lažna optužba za seks s robom. Početkom petog veka

nove ere Sveti Avgustin, odlično upoznat s paganskim

klasicima, pitao se da li je Lukrecija uopšte silovana: zar nije

pristala, na kraju krajeva? Ovde nije teško uočiti verzije nekih

naših savremenih argumenata o silovanju i odgovornosti.

Taj događaj istovremeno je shvaćen kao temeljno politički

trenutak jer u priči neposredno vodi do proterivanja kraljeva i

početka slobodne Republike. Čim se Lukrecija ubila nožem,

Lucije Junije Brut, koji je došao s njenim mužem na lice mesta –

izvukao je bodež iz njenog tela i, dok je njena porodica bila

suviše ojađena da govori, zarekao se da će zauvek osloboditi Rim

kraljeva. Ovo je, naravno, delimično bilo retrospektivno

proročanstvo, pošto je Brut koji je 44. godine nove ere predvodio

prevrat protiv Cezara zbog njegovih kraljevskih ambicija tvrdio

da je potomak tog ranijeg Bruta. Pošto je obezbedio podršku

vojske i naroda koji su se zgrozili zbog silovanja i bilo im je dosta

rada na kanalizaciji, Lucije Junije Brut naterao je Tarkvinija i

njegove sinove u progonstvo.

Tarkviniji se nisu predali bez borbe. Prema Livijevim

zapisima neuverljivo punim nasilja, Tarkvinije Oholi

bezuspešno je pokušao da pokrene kontrarevoluciju u gradu, a

kad nije uspeo, udružio se s Larsom Porsenom, kraljem obližnjeg etrurskog grada Kluzijuma. Porsena je izveo opsadu Rima sa

ciljem da ponovo uspostavi monarhiju – ali ga je porazilo

herojstvo novooslobođenih stanovnika grada. Kod Livija čitamo

o neustrašivom Horaciju Koklu koji je sam branio most preko

Tibra kako bi zaustavio napredovanje etrurske vojske (neki kažu

da je poginuo, neki pak da se vratio kući gde je dočekan kao

heroj) i o hrabrosti Klelije, devojke iz grupe mladih talaca koja se

smelo vratila kući preplivavši reku.

Livije kaže da je karakter Rimljana ostavio tako snažan utisak

na Etrurce da su jednostavno napustili Tarkvinija. No, postoji i

manje rodoljubiva verzija. Plinije Stariji nije bio jedini naučnik

koji je verovao da je Lars Porsena postao kralj Rima na neko

vreme; on je možda još jedan od izgubljenih kraljeva, a možda je

i kraj monarhije bio drugačiji.





24. Tri preostala stuba kasnije obnovljenog hrama Kastora i Poluksa

i dalje se jasno ističu na rimskom Forumu. Ostatak hrama gotovo

potpuno je uništen, ali kosa osnova stepeništa s koje su se često

govornici obraćali okupljenima još se vidi (dole levo). Mala vrata su

podsetnik da su podrumi hramova korišćeni u razne svrhe.

Iskopavanja su pokazala da je u podrumu ovog hrama nekada bila

berbersko-zubarska radnja.



Kada ga je Porsena odbacio, kaže uobičajena priča, Tarkvinije

je podršku potražio drugde. Najzad je poražen 490. Godine pre

nove ere (datumi se razlikuju) u Bici na Regilskom jezeru

nedaleko od Rima zajedno s nekim saveznicima koje je pronašao

u obližnjim latinskim gradovima. Bio je to trijumfalan i svakako

donekle mitski trenutak rimske istorije jer su navodno bogovi Kastor i Poluks viđeni kako se bore na rimskoj strani i kasnije

kako napajaju konje na Forumu; u znak zahvalnosti za pomoć

Rimljani su im podigli hram. Iako je mnogo puta obnavljan, taj

hram je i dalje jedna od znamenitosti Foruma, trajni rimski

spomenik proterivanju kraljeva.



Rođenje slobode



Kraj monarhije bio je ujedno i rođenje slobode i slobodne Rimske

republike. Do kraja istorije starog Rima reč rex, kralj, bila je izraz

gađenja u rimskoj politici, uprkos činjenici da su mnoge važne

rimske ustanove navodno nastale u periodu kraljeva. Tokom

sledećih vekova mnogo puta je optužba da želi da postane kralj

brzo okončala nečiju političku karijeru. Kraljevsko ime čak se

pokazalo pogubnim za Lukrecijinog nesrećnog udovca; pošto je

bio Tarkvinijev rođak uskoro je prognan. I u sukobima sa

strancima kraljevi su uvek bili omiljeni neprijatelji. Tokom

sledećih nekoliko stotina godina uvek je nastajalo naročito

uzbuđenje kada se u trijumfalnoj povorci ulicama grada vodi

neki neprijateljski kralj u najraskošnijoj odeći da mu se rimsko

stanovništvo ruga i gađa ga svačim. Ne treba ni napominjati da

je mnogo satire bilo usmereno na one kasnije Rimljane koji su

slučajno nosili prezime Rex.

Pad Tarkvinija – negde krajem šestog veka pre nove ere, kako

su Rimljani smatrali – bio je novi početak za Rim: grad je počeo

iznova, sada kao „Republika“ (na latinskom res publica, što

doslovno znači javna stvar ili javni poslovi) i uz čitav niz novih

mitova o osnivanju. Jedna snažna tradicija tvrdila je da je veliki

Jupiterov hram na Kapitolu, zdanje koje je postalo važan simbol rimske moći i čije su kopije podizane u mnogim rimskim

gradovima, bio posvećen upravo prvoj godini novog režima.

Istina, bio je osveštan i, kako se često tvrdilo, uglavnom su ga

pod kraljevima sazidali etrurski majstori, ali ime onoga koji ga je

zvanično posvetio i koje je napisano na fasadi bilo je ime jednog

vođe nove Republike. Kakva god da je bila hronologija gradnje

tog hrama, a nju, istini za volju, ne možemo utvrditi, smatrali su

ga zdanjem koje se rodilo kad i Republika i postalo je simbol

same Republike. Štaviše, vekovima je važio rimski običaj da se

svake godine ekser ukuca u dovratak hrama, ne samo da bi se

obeležio prolazak republikanskog vremena, nego i da bi se to

vreme telesno povezalo sa zdanjem hrama.

Čak i za naoko prirodne crte rimskog krajolika smatralo se da

su nastale u prvoj godini Republike. Mnogi Rimljani su znali,

kao što znaju i savremeni geolozi, da je ostrvo na sredini reke

Tibar u Rimu prema geološkim merilima relativno nova

formacija. No, kako se i kada pojavilo? Čak ni danas ne znamo

tačan odgovor, ali jedna rimska zamisao kaže da je nastalo na

samom početku republikanskog sistema, kada je žito koje je

raslo na privatnoj zemlji Tarkvinija bačeno u reku. Pošto je

vodostaj bio nizak, žito se nagomilalo na dnu i vremenom,

hvatajući mulj i ostali otpad, pretvorilo se u ostrvo. Kao da je

grad dobio oblik tek s uklanjanjem monarhije.

Nastao je i novi oblik vladavine. Kad je Tarkvinije Oholi

pobegao, kaže priča, Brut i Lukrecijin muž Kolatin, pre nego što

je prognan, odmah su postali prvi konzuli Rima. Konzuli su bili

najvažniji zvaničnici nove Republike. Preuzevši mnoge

kraljevske dužnosti, vodili su unutrašnju politiku grada i

zapovedali vojskom u ratu; u Rimu vojne i građanske dužnosti

nikada nisu zvanično odvojene. U tom smislu, iako su proglašavani potpunom suprotnošću kraljevima, konzuli su

predstavljali nastavak kraljevske vlasti: jedan grčki teoretičar

rimske politike iz drugog veka pre nove ere smatrao je konzule

„monarhističkim“ delom rimskog političkog sistema, a Livije

tvrdi da su njihove oznake položaja bile gotovo iste kao znaci

njihovih kraljevskih prethodnika. No, konzuli su bili oličenje

nekih ključnih i veoma nekraljevskih načela novog političkog

režima. Prvo, bili su birani na opštim izborima, ne polovičnim

sistemom narodnog učešća kojim se navodno odlikovao izbor

kraljeva. Drugo, vršili su dužnost samo godinu dana, a među

ostalim dužnostima predsedavali su izborom svojih naslednika

(kao što smo videli da je Ciceron radio 63. godine pre nove ere).

Treće, obavljali su dužnost zajedno, kao par. Dva temeljna

pravila republikanske vlasti bila su da je zvanični položaj uvek

privremen i da, osim u vanrednim situacijama kada jedan čovek

mora da preuzme kontrolu na kratko vreme, vlast uvek mora da

se deli. Kao što ćemo videti, tokom sledećih vekova ta pravila

uvek su iznova naglašavana i bilo je sve teže pridržavati ih se.

Konzuli su takođe davali svoja imena godini u kojoj su

obavljali dužnost. Ne treba ni da spominjem da Rimljani nisu

mogli da koriste savremeni zapadni sistem datiranja koji sam

upotrebila u ovoj knjizi – a jasnoće radi nastaviću da ga

upotrebljavam, na olakšanje čitalaca. Izraz „šesti vek pre nove

ere“ Rimljanima ne bi značio ništa. Ponekad su računali datume

„od osnivanja grada“ otkako su postigli nekakav dogovor o tome

kad je grad osnovan. No, obično su navodili godine po imenima

konzula. Godina koju mi zovemo 63. godina pre nove ere za njih

bi bila „u vreme konzulata Marka Tulija Cicerona i Gaja Antonija

Hibride“, a vino napravljeno „kad je Opimije bio konzul“ (121.

godine pre nove ere) bilo je naročito cenjeno. Do Ciceronovog vremena Rimljani su sastavili manje-više potpuni spisak

konzula od početka Republike i uskoro ga izložili na Forumu

zajedno sa spiskom vojskovođa koji su slavili trijumf. Upravo taj

spisak pomogao im je da odrede tačan datum kraja monarhije,

koji je po de niciji morao da se podudara s datumom prvih

konzula.

Republika, drugim rečima, nije bila samo politički sistem,

nego zamršeni splet međusobnih odnosa politike, vremena,

geogra je i rimskog gradskog krajolika. Datumi su bili

neposredno vezani za izabrane konzule; godine su obeležavane

ekserima ukucavanim u hram posvećen u prvoj godini novog

režima; čak i ostrvo u reci Tibar bilo je proizvod, doslovno,

proterivanja kraljeva. Temelj svega toga bilo je jedno najvažnije

načelo: sloboda, odnosno libertas.

U petom veku pre nove ere Atina je podarila pojam

demokratije savremenom svetu, pošto su atinski „tirani“

zbačeni, a demokratske ustanove uspostavljene krajem šestog

veka pre nove ere – vremensko poklapanje s proterivanjem

rimskih kraljeva nije promaklo drevnim posmatračima koji su

rado predstavljali istoriju ta dva grada kao da je tekla uporedo.

Republikanski Rim podario je svetu jednako važan pojam

slobode. Prva reč druge knjige Livijeve Istorije, kojom počinje

priča o Rimu posle monarhije glasi „slobodan“, a reči „slobodan“

i „sloboda“ ponavljaju se osam puta samo u prvih nekoliko

redova. Ideja da je Republika utemeljena na slobodi odzvanja

snažno kroz rimsku literaturu i odjekivala je kroz radikalne

pokrete Evrope i Amerike u kasnijim vekovima. Nije slučajno u

sloganu Francuske revolucije „Sloboda, jednakost, bratstvo“

sloboda stavljena na počasno mesto, niti je slučajno Džordž

Vašington govorio o obnovi „svetog plamena slobode“, niti su tvorci ustava Sjedinjenih Država branili taj ustav pod

pseudonimom „Publije“ uzetom iz imena Publija Valerija

Publikole, jednog od prvih konzula rimske Republike. No, kako

treba de nisati rimsku slobodu?

To je bilo kontroverzno pitanje u rimskoj političkoj kulturi

sledećih osamsto godina, tokom postojanja republike i

vladavine jednog čoveka u Rimskom carstvu, kada se politička

rasprava često vodila o tome kako sloboda može da se uklopi sa

autokratijom. Čija sloboda je na kocki? Kako se sloboda

najdelotvornije brani? Kako mogu međusobno suprotstavljene

verzije slobode rimskog građanina da se pomire? Svi, ili većina

Rimljana smatrali su sebe braniocima slobode, baš kao što smo

mi danas većinom branioci „demokratije“. No, nastajali su brojni

i žučni sukobi o tome šta to znači. Već smo videli da je, kad je

Ciceron proteran iz grada, njegova kuća uništena, a na njenom

mestu podignut hram Slobodi. Taj potez nisu odobravali svi.

Sam Ciceron kaže da je tokom izvođenja predstave o Brutu,

prvom konzulu Republike, publika zapljeskala na repliku jednog

lika: „Tulije, koji je podržavao slobodu građanina.“ Ta rečenica

zapravo se odnosila na Servija Tulija i nagoveštavala je da je

sloboda u Rimu imala predistoriju i pre Republike, pod „dobrim

kraljem“, ali Marko Tulije Ciceron, da ga nazovemo punim

imenom, bio je ubeđen – možda s pravom – da je pljesak bio

namenjen njemu.

Sukobi ove vrste čine jednu važnu temu sledećih poglavlja.

No, pre nego što istražimo istoriju Rima u prvim vekovima

Republike – unutrašnje ratove, pobede u ime „slobode“ i vojne

pobede nad susedima Rima u Italiji – moramo pažljivije da

pogledamo priču o rađanju Republike i izumu konzulstva. Možda predvidivo, taj proces nije bio tako gladak kao što bi se

zaključilo na osnovu uobičajene priče koju sam do sada iznela.



ČETVRTO POGLAVLJE



•



RIMSKI VELIKI SKOK



NAPRED



Dva stoleća promena: od

Tarkvinija do Scipiona Barbata



KAKO JE REPUBLIKA zaista nastala? Drevni rimski istoričari bili su stručnjaci za pretvaranje istorijskog meteža u urednu pripovest i uvek su rado zamišljali da su njima dobro poznate

ustanove bile mnogo starije nego što zapravo jesu. Za njih je

prelazak sa monarhije na republiku bio gladak kao i svaka

revolucija: Tarkviniji su pobegli, novi oblik vladavine pojavio se

potpuno zaokružen, odmah je uspostavljeno konzulstvo i

obezbeđen je novi poredak s hronologijom od godine prve.

Zapravo je čitav proces svakako bio mnogo postepeniji nego što

priča kaže, i mnogo neuredniji. „Republika“ se rađala polako

tokom decenija ako ne i vekova, i mnogo puta je izmišljana

iznova.

Čak ni konzuli nisu nastali na samom početku novog režima.

Livije nagoveštava da je najviši zvaničnik države, onaj čija je

dužnost bila da svake godine zakuca ekser u Jupiterov hram, prvobitno nazivan glavnim pretorom, mada je reč pretor kasnije

korišćena za niže zvaničnike ispod konzula. Zabeležene su i

druge rane titule za ljude na vrhu političke hijerarhije, što samo

unosi dalju zamršenosti. Među njima su „diktator“, obično

opisivan kao privremeni položaj u slučaju vojne opasnosti i bez

ikakvog modernog negativnog prizvuka, i „vojni tribuni s

konzulskim ovlašćenjima“, glomazan izraz koji je jedan

savremeni istoričar prikladno preveo kao „pukovnici.“

I dalje je otvoreno pitanje kada su tačno smišljene najvažnije

službe Republike, kada i kako je neka druga služba nazvana

„konzulskom“, čak i kada je prvi put utvrđeno temeljno

republikansko načelo da vlast uvek mora da se deli. „Glavni

pretor“ miriše na hijerarhiju, ne na jednakost. No, koji god bio

tačan datum ili datumi, spisak konzula na kom se zasnivala

hronologija republike – neprekinuti niz započet s Lucijem

Junijem Brutom i Lucijem Tarkvinijem Kolatinom 509. Godine

pre nove ere – bio je u najranijim delovima proizvod priličnih

podešavanja, maštovitog zaključivanja, promućurnog

nagađanja i najverovatnije čistog izmišljanja. Livije priznaje,

osvrćući se s kraja prvog veka pre nove ere, da je gotovo

nemoguće pouzdano poređati hronologiju nosilaca dužnosti u

tom ranom periodu. To je bilo, napisao je, jednostavno suviše

davno.

Postavlja se i pitanje koliko je obaranje monarhije bio nasilno.

Rimljani su zamišljali promenu režima gotovo bez prolivene

krvi. Lukrecija je bila najistaknutija, tragična žrtva, ali

Tarkviniju je dozvoljeno da pobegne bez ogrebotine iako je

kasnije usledio rat. Arheološki nalazi kažu da proces promene

unutar grada nije bio tako miroljubiv. U najmanju ruku slojevi

spaljenog otpada iskopani su na Forumu i drugde i uverljivo je dokazano da su nastali krajem šestog veka pre nove ere. Možda

su to samo tragovi nesrećnog niza slučajnih požara, no ima ih

dovoljno da nagoveste da je zbacivanje Tarkvinija bilo krvav

prevrat i da je unutrašnje nasilje rodoljubivo izbrisano iz

opšteprihvaćene priče.

Reč konzul je, koliko mi znamo, najranije upotrebljena dvesta

godina kasnije. Pojavila se na prvim pronađenim primercima

hiljada i hiljada rečitih rimskih epitafa koji su se brižljivo

urezivali na grobove širom carstva, i raskošni i skromni, a

mnogo nam govore o životu pokojnika: koje su dužnosti

obavljali, šta su bili po zanimanju, koji su im bili ciljevi, ambicije

i strahovi. Ovaj epitaf je uspomena na čoveka po imenu Lucije

Kornelije Scipion Barbat (poslednje ime znači „dugobradi“ ili

„bradati“) i postavljen je na čelo njegovog prevelikog sarkofaga

koji je nekada počivao u porodičnoj grobnici porodice Scipiona

tik izvan Rima, pošto sahrane obično nisu bile dozvoljene

unutar samog grada. Barbat je bio konzul 298. godine pre nove

ere, umro je oko 280. godine pre nove ere i gotovo sigurno je

podigao ovaj razmetljivi mauzolej, besramni prikaz moći i

ugleda svoje porodice, jedne od najistaknutijih u Republici.

Njegova sahrana po svemu sudeći bila je prva od preko trideset,

a njegov kovčeg-spomenik postavljen je na počasno mesto,

preko puta vrata.

Epitaf je sastavljen ubrzo po njegovoj smrti. Ima četiri reda i

mora se smatrati najstarijom istorijskom i biografskom pričom

preživelom iz starog Rima. Iako kratak, taj epitaf je jedna od

najvažnijih prekretnica u našem shvatanju rimske istorije, jer

nam pruža pouzdane informacije o Barbatovoj karijeri

zabeležene manje-više u njegovo doba i potpuno se razlikuje od

maštovitih rekonstrukcija, bledih nagoveštaja zakopanih u zemlju ili savremenih zaključaka o tome „šta se sigurno desilo“

koji okružuju pad monarhije. Epitaf vrlo rečito govori o

ideologiji i pogledu na svet rimske elite tog perioda: „Kornelije

Lucije Scipion Barbat, od oca Gneja, hrabar čovek i mudar,

izgledom dorastao svojim vrlinama. Bio je konzul, cenzor i edil

među vama. Uzeo je Tauraziju i Cisaunu od Samnićana. Pokorio

je čitavu Lukaniju i uzeo taoce.“

Ko god da je napisao epitaf – verovatno neki njegov

naslednik – naveo je vrhunce Barbatove karijere. Kod kuće

(„među vama“) bio je izabran za konzula i cenzora, jednog od

dvojice zvaničnika zaduženih za popisivanje građana i procenu

njihove imovine, a bio je i na nižem položaju edila, koji je do

prvog veka pre nove ere, a verovatno i ranije, uglavnom bio

zadužen za održavanje i snabdevanje grada i za organizovanje

javnih predstava i igara. Dalje se hvale njegovi vojni uspesi u

južnoj Italiji, nekoliko stotina kilometara od Rima: oteo je dva

grada od Samnićana, naroda s kojim su Rimljani bili u

neprestanom sukobu u Barbatovo vreme, pokorio je oblast

Lukaniju i uzeo taoce, što su Rimljani redovno činili kako bi

obezbedili „lepo ponašanje“.





25. Barbatov ogromni sarkofag najupečatljiviji je u velikoj

porodičnoj grobnici Scipiona. Grubi lokalni kamen (bigar) i

jednostavni, lako rustični izgled daleko se razlikuju od brižljivo

izrađenih mermernih bogataških sarkofaga iz kasnije rimske

istorije. No, u trećem veku pre nove ere bio je najbolji i najpre njeniji

koji se mogao kupiti novcem.



Ovi podvizi naglašavaju važnost rata u javnoj slici vodećih

Rimljana, ali govore i o tome da se početkom trećeg veka pre

nove ere Rim vojnički proširio daleko van neposredne okoline. U

bici iz 295. godine pre nove ere u kojoj je Barbat učestvovao tri

godine posle konzulskog mandata, rimske snage porazile su

italsku vojsku kod Sentinuma, nedaleko od današnje Ankone. To

je bila najveća i najkrvavija bitka koja se do tada vodila na

poluostrvu, ni u kom slučaju obični lokalni okršaj, pa su vesti o

njoj putovale brzo i daleko, čak i uz primitivne metode drevnih

komunikacija (glasnici, usmeno prepričavanje i u retkim

slučajevima sistem svetionika). Sedeći u svojoj radnoj sobi na

grčkom ostrvu Samosu, stotinama kilometara daleko, istoričar

Duris iz trećeg veka pre nove ere zaključio je da taj događaj vredi

zabeležiti; delić njegovog zapisa i dalje postoji.

Jednako rečite su i druge osobine koje epitaf posebno hvali:

Barbatova hrabrost i mudrost i činjenica da je njegov izgled

odgovarao njegovim vrlinama. Upotrebljena je reč virtus, koja

danas znači vrline, ali često je korišćena u doslovnijem značenju

skupa osobina koje de nišu muškarca (vir), pa je Rimljanima

bila sinonim za muževnost. Bilo kako bilo, Barbatu su se dobre

osobine videle na licu. Iako opšteprihvaćena slika rimskog

muškarca prikazuje nekoga ko ne vodi previše računa o svom

izgledu, u tom otvorenom društvu nadmetanja i suočavanja oči

u oči javna ličnost morala je da deluje upečatljivo. Dok je koračao

kroz Forum ili se stojeći obraćao narodu, unutrašnje vrline

važnog čoveka morale su jasno da se vide u njegovom izgledu.

Osim ako nije nasledio nadimak od oca, Barbat je po svemu

sudeći nosio lepu bradu, što je u to vreme bila sve veća retkost.

Jedna priča kaže da su berberi počeli da rade u Rimu početkom

trećeg veka pre nove ere, i da su nekoliko vekova posle toga

Rimljani uglavnom bili glatko obrijani.

Barbatov Rim znatno se razlikovao od Rima u vreme

nastanka Republike dva veka ranije, i više nije bio običan.

Ogroman po merilima tog vremena, grad je, prema razumnim

pretpostavkama, imao između šezdeset i devedeset hiljada

stanovnika, što ga je stavljalo rame uz rame sa šačicom najvećih

urbanih centara Sredozemlja: Atina je u to vreme imala znatno

manje od polovine tog broja, a nikada u istoriji u samoj Atini

nije živelo više od četrdeset hiljada ljudi. Što je mnogo važnije,

Rim je vladao prostranim oblastima između dve obale s više od

pola miliona stanovnika, a posredno je, preko niza saveza i

sporazuma, kontrolisao mnogo više – predskazujući buduće

carstvo. Bio je to grad čiju bi organizaciju Ciceron i njegovi

savremenici, rođeni više od dva veka kasnije, lako prepoznali. Osim dva konzula birana na jednu godinu, postojalo je dosta

nižih položaja, između ostalog pretori i kvestori, a Rimljani su te

zvaničnike obično nazivali „magistrati“. Senat, uglavnom

sastavljen od ljudi koji su ranije vršili neku zvaničnu dužnost,

delovao je kao stalni savet, a hijerarhijska organizacija građana i

Centurijatska skupština koja se pogrešno pripisuje kralju Serviju

Tuliju i koju je Ciceron toplo odobravao, bili su temelj

dejstvovanja rimske politike.

Bilo je i drugih poznatih pojava kao što su vojska

organizovana u legije, začeci zvaničnog sistema kovanja novca i

predznaci infrastrukture kakvu grad te veličine i uticaja

zaslužuje. Prvi vodovod u sve većem gradu načinjen je 312.

godine pre nove ere; bio je to uglavnom podzemni kanal, nosio

je vodu iz brda udaljenih petnaestak kilometara i uopšte nije

ličio na ona izuzetna dela visoko u vazduhu koja najčešće

zovemo akveduktima. Ovaj vodovod bio je plod uma Barbatovog

savremenika, energičnog Apija Klaudija Slepog, koji je iste

godine počeo i gradnju prvog rimskog velikog puta pravo na jug

od Rima do Kapue, nazvanog po njemu Via Appia („Apijev put“).

Većim delom taj put bio je posut šljunkom, nije bilo velikih

kamenih ploča po kojima i danas možemo da gazimo, ali bio je

pogodan za rimsku vojsku, prikladno sredstvo miroljubivijih

komunikacija i simbolični pečat rimske moći i vlasti nad

italijanskim krajolikom. Barbat nije slučajno za svoju veliku

porodičnu grobnicu odabrao vrhunski položaj odmah pored

novog puta kako bi putnici mogli da joj se dive.

U nekom trenutku ovog ključnog perioda između petog i

trećeg veka pre nove ere, između svrgavanja Tarkvinija i života

Scipiona „Bradatog“, mnoge izrazito rimske ustanove stekle su

oblik. Rimljani nisu samo de nisali temeljna načela republikanske politike i sloboda, nego su počeli da razvijaju i

strukturu, preduslove i (da se ne izrazimo preterano) „način

obavljanja poslova“ na kom se zasnivalo njihovo kasnije

imperijalno širenje. Između ostalog, revolucionarno su opisali

šta znači biti Rimljanin, a to je vekovima de nisalo njihov

pojam građanina, izdvajalo Rim od svih ostalih klasičnih

gradova-država i vremenom uticalo na mnoge savremene

stavove o pravima i odgovornostima građanina. Nisu uzalud i

lord Palmerston i Džon F. Kendi ponosno javno izgovarali

latinsku frazu Civis Romanus sum („Ja sam građanin Rima“) kao

parolu svog vremena. Ukratko, Rim je prvi put počeo da izgleda

„rimski“ onako kako mi to shvatamo i kako su Rimljani to

shvatali. Veliko pitanje glasi. Kako se to dogodilo, kada i zašto? I

koji do danas sačuvani dokazi mogu da objasne ili čak opišu

rimski „veliki skok napred“. Hronologija je i dalje nejasna i

potpuno je nemoguće rekonstruisati pouzdanu istorijsku priču.

No, moguće je videti na trenutak neke temeljne promene i u

samom Rimu i u odnosima Rima sa spoljnim svetom.

Kasniji rimski pisci stvorili su jasnu i dramatičnu priču o

petom i četvrtom veku pre nove ere. S jedne strane govorili su o

nizu nasilnih društvenih sukoba unutar samog Rima: između

grupe porodica „patricija“, naslednih aristokrata koji su

prigrabili svu političku i religijsku moć u gradu, i mase građana,

odnosno „plebejaca“, potpuno isključenih iz vlasti. Postepeno – u

živopisnoj priči koja uključuje štrajkove, pobune i još jedno

silovanje (u pokušaju) – plebejci su osvojili pravo, odnosno

slobodu kako su oni to nazivali, da manje-više ravnopravno dele

vlast sa patricijima. S druge strane pak, naglašavaju niz velikih

vojnih pobeda koje su dovele veći deo Italijanskog poluostrva

pod rimsku vlast. Taj niz počeo je 396. godine pre nove ere, kada su Rimljani posle decenija ratovanja osvojili etrurski grad Veji,

svog velikog suparnika, a završio se oko sto godina kasnije kada

su Rimljani pobedom nad Samnićanima postali najveća sila u

Italiji i privukli pažnju Durisa sa Samosa. Nije to bila priča o

osvajanjima bez otpora. Nedugo posle poraza Veja, 390. godine

pre nove ere, grupa pljačkaša „Gala“ opustošila je Rim. Ko su

tačno bili ti ljudi nemoguće je saznati; rimski pisci nisu umeli da

razlikuju one koje su jednostavno mogli da zovu „varvarskim

plemenima“ sa severa, i nisu se zamarali analizirajući njihove

motive. No, prema Livijevim rečima, posledice su bile tako

razorne da je grad morao biti osnovan iznova (još jednom) pod

vođstvom Marka Furija Kamila – vojskovođe, diktatora,

„pukovnika“, povremenog prognanika i još jednog „novog

Romula“.

Ova priča ima čvršće temelje od svih ranijih. Istina, čak i u to

vreme najranija rimska literatura još nije bila napisana, a kasniji

zapisi o tom periodu puni su mitova, ulepšavanja i maštarija.

Kamil je verovatno bio plod mašte koliko i prvi Romul, a već

smo videli da su Katilinine reči pisci stavljali u usta ranih

republikanskih revolucionara, reči koje nikako nisu mogle da

opstanu do danas. No, kraj ovog perioda stoji na ivici istorije i

pisanja istorije kakve poznajemo, daleko veće od jednostavnog

epitafa u četiri reda. Drugim rečima, kada je Fabije Piktor,

senator s dobrim vezama rođen oko 270. godine pre nove ere,

seo da napiše prvu dužu istoriju prošlosti Rima, možda se setio

da je u mladosti razgovarao s očevicima događaja krajem

četvrtog veka pre nove ere ili pak s ljudima koji su razgovarali s

pripadnicima Barbatovog pokolenja, svedocima tih događaja.

Od Piktorove Istorije ostalo je samo nekoliko citata u delima

kasnijih autora, ali u starom svetu bila je čuvena. Njegovo ime i kratki sažetak njegovog dela pronađeni su ispisani na zidovima

jedne od retkih drevnih biblioteka koje su ikada pronađene, u

Taormini na Siciliji, kao mešavina reklame i kataloške jedinice.

Dve hiljade godina kasnije možemo da čitamo Livija koji je čitao

Piktora koji je pak razgovarao s ljudima koji su se sećali sveta

kakav je bio početkom trećeg veka pre nove ere – to je krhki

lanac veza koji vodi duboko u antiku.

Pronalazilo se i sve više ostataka dokaza iz tog vremena koje

možemo da uporedimo s kasnijim rimskim istorijskim zapisima

ili koji ukazuju na drugačiju priču. Sažetak Barbatove karijere je

takav ostatak. Kada Livije govori o tom vremenu u svojoj Istoriji,

piše da su Rimljani ušli u savez sa Lukanijom, a ne da su je

pokorili, a Barbatovo ratovanje opisuje drugačije, kako je

ratovao u severnoj Italiji, i to ne naročito uspešno. Istina,

Barbatov epitaf verovatno je preuveličao njegove podvige, a

„pokorio“ je možda izraz koji je rimska elita više volela nego

„sklopio savez“, ali natpis verovatno pomaže da se ispravi Livijev

kasniji, pomalo nejasan zapis. Postoje brojni takvi fragmenti,

uključujući i neke izuzetne likovne prikaze ratova u kojima se

Barbat borio nastali otprilike u to vreme. No, među

najznačajnijim i najrečitijim delićima je osamdesetak kratkih

članova iz prve pisane zbirke rimskih pravila i propisa („zakona“,

da upotrebimo veličanstveniji izraz koji je usvojila većina

drevnih pisaca), sastavljene sredinom petog veka pre nove ere i

ponovo prikupljene zahvaljujući vekovima napornog

savremenog naučnog detektivskog rada. Ta zbirka poznata je

kao Dvanaest tablica prema dvanaest bronzanih tabli na kojima

je prvobitno bila ispisana i izložena. Ona nam pruža uvid u neke

brige tih ranorepublikanskih Rimljana, od straha od čarolija do

osetljivih pitanja kao što su da li je dozvoljeno sahraniti pokojnika sa zlatnim zubima u ustima – što je slučajni uvid u

veštinu drevnog zubarstva koji arheologija potvrđuje.

Zbog toga ćemo se pozabaviti svetom Dvanaest tablica pre

nego što nastavimo da istražujemo kasnije radikalne promene,

unutrašnje i spoljašnje. Rekonstrukcija istorije ovog perioda je

zanimljiv i ponekad vrlo izazovan posao, a zabavna je zato što

treba zaključiti kako se uklapaju delići nepotpune slagalice i

razlučiti činjenice od maštarija. No, delića ima dovoljno da

pouzdano zaključimo da se odlučujuća promena u Rimu

odigrala u četvrtom veku pre nove ere, za vreme naraštaja

Scipiona Barbata i Apija Klaudija Slepog i njihovih neposrednih

prethodnika, kao i da je ono što se tada dogodilo, iako je teško

utvrditi pojedinosti, uspostavilo obrazac rimske politike,

unutrašnje i spoljne, koji je važio vekovima.



Svet Dvanaest tablica



Republikanski režim nastao je uz jecaj pre nego uz tresak.

Postoje brojne dirljive priče rimskih istoričara o novom

političkom poretku, o velikim ratovima tokom prvih decenija

petog veka pre nove ere i o velikim herojima i zlikovcima koji su

ušli i u moderne legende. Lucije Kvintije Cincinat, na primer, po

kome će više od dva milenijuma kasnije američki grad Sinsinati

uzeti ime, navodno se vratio iz poluprogonstva polovinom

petog veka pre nove ere da postane diktator i povede rimsku

vojsku u pobedu protiv neprijatelja, a onda se plemenito

povukao nazad na svoju farmu ne tražeći dalju političku slavu.

Nasuprot tome, Gaj Marcije Koriolan, nadahnuće za Šekspirovog

Koriolana, navodno je bio ratni heroj koji je postao izdajnik početkom petog veka pre nove ere, udružio se sa drugim

neprijateljem i napao bi svoj rodni grad da ga majka i žena nisu

od toga odgovorile. No, stvarnost je bila sasvim drugačija i

mnogo skromnijih razmera.





26. Seljak koji je spasio državu. Ova statua iz dvadesetog veka u

savremenom Sinsinatiju prikazuje Cincinata kako vraća simbole

političkog položaja i vraća se za plug. Mnoge rimske priče

predstavljale su ga tako, kao jednostavnog rodoljuba, ali imao je on i

drugu stranu – oštro se protivio pravima plebejaca i gradske

sirotinje.



Kakva god da je bila politička organizacija grada u vreme

svrgavanja Tarkvinija, arheologija jasno pokazuje da većim

delom petog veka pre nove ere Rim uopšte nije napredovao.

Hram iz šestog veka pre nove ere koji se ponekad vezuje za ime

Servija Tulija bio je jedno od zdanja spaljenih u požarima

početkom petog veka pre nove ere i decenijama nije obnovljen. Istovremeno je značajno opao uvoz grnčarije iz Grčke, što je

dobar pokazatelj nivoa napretka. Jednostavnije rečeno, ako je

kraj perioda kraljeva mogao s pravom da se nazove „Velikim

Rimom Tarkvinijâ“, rane godine Republike bile su daleko

skromnije. Što se tiče herojskih ratova toliko istaknutih u

rimskih zapisima, možda su igrali važnu ulogu u rimskoj mašti,

ali bili su veoma ograničeni i vodili su se u prečniku od nekoliko

kilometara od grada. To su najverovatnije bili tradicionalni

sukobi između susednih zajednica ili gerilski napadi kasnije

preuveličani, anahronistički, u nešto sličnije zvaničnim vojnim

sudarima. Većina tih sukoba nesumnjivo je bila poluprivatna,

pod vođstvom nezavisnih zapovednika. Tako makar

nagoveštava jedan čuveni događaj koji se odigrao oko 470.

godine pre nove ere u kom je navodno trista šest Rimljana

stradalo u zasedi. Svi su, prema priči, pripadali istoj porodici

Fabija, a s njima su bili posluga, pristalice i saveznici; bila je to

više velika banda nego vojska.

Dvanaest tablica su najbolji protivotrov za te kasnije

preuveličane priče o herojstvu. Prvobitne bronzane tablice više

ne postoje, ali nešto sadržaja je sačuvano jer su kasniji Rimljani

smatrali tu mešavinu propisa kao početak svoje istaknute

pravne tradicije. Ono što je bilo urezano u bronzu uskoro je

ispisano u pam etima, a u prvom veku pre nove ere, kaže nam

Ciceron, učenici su te propise i dalje učili napamet. Dugo pošto

su izgubila svaku praktičnu važnost, pravila su i dalje izdavana i

uređivana, a sastavljeno je nekoliko drevnih učenih knjiga

komentara o pojedinačnim članovima, njihovom pravnom

značaju i jeziku – što je ljutilo neke pravnike iz drugog veka nove

ere kojima se činilo da su njihove kolege bile suviše

zainteresovane za jezičke zagonetke starih rimskih pravila. Ništa od te obimne literature nije opstalo u celini. No, neki

delovi su navedeni ili parafrazirani u sačuvanim delima, i

tragajući po njima, uključujući i najzabačenije sporedne puteve

rimske literature, naučnici su otkrili osamdesetak članova s tih

tablica iz petog veka pre nove ere.

Čitav postupak bio je krajnje tehničke prirode, a zamršene

rasprave i dalje se vode o tačnim izrazima članova, o tome koliko

veliki i reprezentativni izbor originala predstavljaju i koliko su

ih kasniji rimski pisci tačno navodili. Sigurno je bilo malo

osavremenjivanja: latinski jezik kojim su pravila napisana deluje

arhaično, ali ne dovoljno za peti vek pre nove ere, a parafraze

povremeno pokušavaju da ujednače prvobitni smisao s kasnijim

rimskim zakonskim postupcima. U nekim slučajevima čak i

učeni rimski pravnici pogrešno su razumeli ono što su pročitali

u Dvanaest tablica. Zamisao da dužnik koji duguje nekolicini

poverilaca može da bude ubijen, a da se njegovo telo podeli

poveriocima u odnosu odgovarajućem obimu duga liči na takvu

grešku (ili se makar brojni moderni kritičari nadaju da je

greška). No, uprkos svemu, ti citati nude nam najneposredniji

uvid u rimsko društvo iz sredine petog veka pre nove ere, u

rimske domove i porodice, u brige i intelektualne horizonte.

To društvo je mnogo jednostavnije, a njegovi intelektualni

horizonti mnogo skučeniji nego što Livije nagoveštava. To se

jasno vidi iz jezika i načina izražavanja koliko i iz sadržaja. Iako

se savremeni prevodioci trude koliko mogu da sve to zvuči što je

moguće smislenije, prvobitni latinski tekst vrlo često nije takav.

Naročito je zbog odsustva imenica i jasnih zamenica gotovo

nemoguće odrediti ko kome šta radi. „Ako je pozvan zakonu,

mora da dođe – ako ne dođe, zove svedoka, a onda ga privede“,

verovatno znači, kako se obično prevodi: „Ako tužilac pozove optuženog pred sud, optuženi mora da dođe. Ako ne dođe,

tužilac treba da pozove nekog drugog da svedoči, a onda da

privede optuženog.“ No, tekst ne kaže tačno to. Sve ukazuje na to

da se pisac ovih i brojnih drugih članova još mučio da pisanim

jezikom precizno uobliči pravila i da su običaji logičnih

argumenata i razboritog izražavanja još bili u povoju.

No, i sam pokušaj stvaranja zvaničnog zapisa ove vrste važan

je korak u onome što se danas često naziva stvaranjem države.

Jedna od ključnih prekretnica u mnogim ranim društvima je

začetak, vrlo često delimičan, pisanog zakonika. U drevnoj

Atini, na primer, Drakonov rad u sedmom veku pre nove ere,

iako je danas postao sinonim za strogost („drakonski“) bio je

značajan kao prvi pokušaj da se usmena pravila pretoče u

pismeni oblik; hiljadu godina pre toga u Vavilonu Hamurabijev

zakonik postigao je nešto slično. Dvanaest tablica su takođe

takav pokušaj. One su daleko od sveobuhvatnog zakonika, a

možda nije to ni trebalo da budu. Osim ako nas raspon

sačuvanih članova ne dovodi u zabludu, među njima nema

gotovo ničega o javnim, ustrojstvenim zakonima. Oni

nagoveštavaju obavezu oprema dogovorenim, zajedničkim i

javno priznatim postupcima za rešavanje sporova i iznose neke

misli o rešavanju praktičnih i teoretskih problema u izvršavanju

tih postupaka. Šta treba učiniti ako je optuženi suviše star da

dođe i suoči se s tužiteljem? Tužitelj treba da mu obezbedi

životinju da ga preveze. Šta ako je krivac dete? U tom slučaju

kazna može da bude batinanje, a ne smrt – ta razlika najavljuje

naše ideje o uzrastu neophodnom za krivičnu odgovornost.

Teme propisa govore nam o svetu raznovrsnih nejednakosti.

Bilo je robova različitih vrsta, od dužnika koji su pali u neku

vrstu dužničkog ropstva do potpuno porobljenih ljudi, verovatno (mada je to samo pretpostavka) zarobljenih u

pohodima i ratovima.

Njihov nepovoljan položaj jasno se vidi: kazna za napad na

roba je dvostruko blaža od kazne za napad na slobodnog čoveka,

zbog koje rob mogao biti kažnjen smrću za prestup u kom je

slobodan čovek prošao samo s batinama. No, neki robovi su s

vremenom oslobađani, što je jasno jer se spominje i bivši rob,

odnosno libertus.

Postojala je hijerarhija i među slobodnim stanovništvom.

Jedan član podvlači razliku između patricija i plebejaca, drugi

između assidui (vlasnika imovine) i proletarii (onih bez imovine

čiji doprinos društvu jeste stvaranje potomstva, proles). Treći

pak govori o „pokroviteljima“ i „štićenicima“ i o odnosu

zavisnosti i međusobnih obaveza između bogatijih i

siromašnijih građana koji je ostao važan tokom čitave rimske

istorije. Osnovno načelo glasilo je da je štićenik zavisan od svog

pokrovitelja u smislu zaštite i pomoći, novčane i druge, a da mu

zauzvrat pruža razne usluge, uključujući i glasanje na izborima.

Kasnija rimska dela puna su visokoparne retorike pokroviteljske

klase o vrlinama takvog odnosa i ojađenih žalbi štićenika na

poniženja koja moraju da trpe zarad osrednjeg obroka. U

Dvanaest tablica pravilo jednostavno kaže: „Ako pokrovitelj

naškodi svom štićeniku, treba da bude proklet“ – šta god to

značilo.

Dvanaest tablica uglavnom se bavilo unutrašnjim

problemima, veoma usredsređeno na porodični život, neugodne

susede, privatnu imovinu i smrt. Propisi su određivali postupke

za napuštanje ili ubijanje deformisane novorođenčadi (to je bilo

uobičajeno tokom antičkog perioda, a savremeni naučnici to

uvijeno nazivaju „izlaganje vremenu“), za nasleđivanje i za ispravno ponašanje na sahranama. Posebni članovi zabranjuju

ženama da grebu lice u žalosti, da se pogrebne lomače

pripremaju suviše blizu kuća i da se zlato – osim zubnog zlata –

sahranjuje s pokojnicima. Kriminalna i slučajna šteta bile su još

jedna važna briga. Bio je to svet u kom su ljudi brinuli kako da

izađu na kraj sa susedovim drvetom koje je preraslo preko ivice

njihovog imanja (rešenje: mora da se poseče do određene

visine), i sa susedskim životinjama kad podivljaju (rešenje: šteta

mora da se nadoknadi ili da se životinja preda oštećenom).

Brinuli su šta će ako im lopovi provale noću u kuću, što se

kažnjavalo oštrije nego provala preko dana, brinuli su da im

bahati ljudi ne unište useve ili da oružje slučajno ne pogodi

nekog nedužnog. No, za slučaj da vam se ovo zvuči poznato, bio

je to i svet u kom su ljudi strepeli od čarolija. Šta čovek da radi

ako mu neki neprijatelj začara useve ili baci na njega čini?

Nažalost, rešenje za ovo je izgubljeno.

Sudeći prema Dvanaest tablica, Rim je sredinom petog veka

pre nove ere bio poljoprivredni grad, dovoljno složen da

prepozna osnovne razlika između robova i slobodnih ljudi i

između različitih staleža građana i dovoljno pre njen da razvije

neke zvanične stalne građanske postupke za rešavanje sporova,

regulisanje društvenih i porodičnih odnosa i da nametne neka

osnovna pravila za ljudske delatnosti kao što je sahranjivanje

mrtvih. No, nema dokaza da su ti propisi bili išta više od toga.

Iznenađujuće mlak oblik pravila, mestimično nezgrapan i čak

zbunjujući, mogao bi da dovede u pitanje reči o zamršenim

zakonima i sporazumima koje spominju Livije i drugi drevni

pisci. Osim toga, makar u sačuvanim pravilima, ne spominju se

nikakvi javni zvaničnici osim Vestalki (koje su kao sveštenice

bile oslobođene očinske vlasti), što svakako nije znak čvrstog državnog aparata. Štaviše, svet izvan Rima jedva da se spominje,





osim nekoliko rečenica o tome kako se određena pravila


primenjuju prema „strancu“ ili „neprijatelju“ (ista latinska reč

hostis, zanimljivo, može da znači i jedno i drugo) i jedne moguće

tačke o prodaji u ropstvo „u strane zemlje s druge strane Tibra“

kao krajnje kazne za dužnike. Možda je ova zbirka namerno bila

usredsređena na unutrašnje, a ne na spoljne poslove. Ipak, u

Dvanaest tablica nema nagoveštaja da je to bila zajednica kojoj

su važni bili odnosi bilo koje vrste – kontrola, eksploatacija ili

prijateljstvo – izvan sopstvenih okvira.

Taj svet deluje potpuno drugačije od vremena Cicerona, čak i

od vremena Barbata i Apija Klaudija Slepog koji su živeli svega

stotinak godina kasnije, s njihovim brojnim javnim

dužnostima, novim putem prema Kapui i hvalisanjem taocima

iz Lukanije (vidi kolornu sliku 5) Prema tome, šta se promenilo,

i kada?



Sukob između staleža



Prvo, šta se dogodilo u unutrašnjoj politici? Dvanaest tablica

nastalo je kao posledica onoga što se danas često naziva

Sukobom između staleža koji je, prema rečima rimskih pisaca,

vladao unutrašnjom politikom tih ključnih dvestotinak godina

posle pada monarhije. Bila je to borba plebejskih građana za

puna politička prava i jednakost sa elitom, patricijskim

građanima koji su se načelno grozili pomisli da treba da se

odreknu svog naslednog monopola na vlast. U Rimu se ta borba

videla i posle herojskog potvrđivanja političke slobode običnog

građanina, a ostavila je traga u politici i političkom rečniku današnjeg sveta. Reč „plebejac“ i dalje je vrlo osetljiva u našim

klasnim sukobima; čak i 2012. optužba da je uvredio policajca

nazvavši ga „plebom“, što je skraćeno od „plebejac“, dovela je do

ostavke jednog britanskog konzervativnog političara.

Kako se priča o ovom sukobu odvijala, svega nekoliko godina

posle osnivanja Republike, početkom petog veka pre nove ere,

plebejci su počeli da se bune zbog svoje isključenosti iz vlasti i

zbog patricijske eksploatacije. Zašto bismo se borili u rimskim

ratovima, ponavljali su, kada sva zarada od njihove službe odlazi

u patricijske džepove? Kako mogu sebe da smatraju

punopravnim građanima kad su izloženi nasumičnom

kažnjavanju, čak i ropstvu ako upadnu u dugove? Odakle pravo

patricijima da drže plebejce u položaju nižeg staleža? Ili, kako je

Livije zabeležio zajedljive reči jednog plebejskog reformatora

neobično slične otporu aparthejdu iz dvadesetog veka: „Zašto ne

donesete zakon koji zabranjuje plebejcu da živi pored patricija,

da ide istim ulicama, da odlazi na iste skupove ili da stoji pred

njega na Forumu?“

Godine 494. pre nove ere, opterećeni problemima dugova,

plebejci su izveli prvi od nekoliko masovnih izlazaka iz grada,

mešavinu štrajka i pobune, kako bi primorali patricije na

reformu. Uspeli su, njihov postupak otpočeo je dugi niz

ustupaka koji su postepeno nagrizli sve značajne razlike između

patricija i plebejaca i praktično prepravili strukturu političke

moći u gradu. Dvesta godina kasnije patricijske povlastice bile

su svedene na pravo da drže neke prastare svešteničke položaje i

da nose posebnu vrstu obuće.

Prva reforma iz 494. godine pre nove ere bila je imenovanje

zvaničnih predstavnika poznatih kao narodni tribuni (tribuni

plebis) sa zadatkom da brane interese plebejaca. Zatim je osnovana naročita skupština samo za plebejce. Bila je

organizovana, kao i Centurijatska skupština, prema sistema

glasanja u bloku, ali tehničke pojedinosti bile su bitno drugačije.

Nije se zasnivala na hijerarhiji niti na bogatstvu, nego su

glasačke grupacije određene geografski, a glasači su se upisivali

prema oblastima rimske teritorije. Najzad su, nakon poslednjeg

štrajka, u reformi čiji je očevidac bio Scipion Barbat 287. godine

pre nove ere, odluke ove skupštine dobile automatsku zakonsku

snagu za sve građane Rima. Drugim rečima, plebejska ustanova

dobila je pravo da donosi zakone za celu državu i u ime cele

države.

Između 494. i 287. godine pre nove ere, uz još vatrenih

govora, štrajkova i pretnji nasiljem, svi važni politički i

sveštenički položaji korak po korak postali su dostupni

plebejcima i više nisu bili u položaju građana drugog reda. Jedna

od najčuvenijih plebejskih pobeda odigrala se 326. godine pre

nove ere, kada je sistem dužničkog ropstva ukinut, a

uspostavljeno načelo da je sloboda neotuđivo pravo svakog

rimskog građanina. Jednako značajna, ali uže politička

prekretnica dogodila se četrdeset godina ranije, 367. godine pre

nove ere. Posle decenija upornog odbijanja i vapaja tvrdokornih

patricija da bi „bilo zločin prema bogovima dozvoliti plebejcu da

postane konzul“, odlučeno je da konzulski položaj postane

dostupan i plebejcima.





27. Jedna od službi koje su ostale ograničene na patricije bilo je

„ aminat“ – drevni položaj sveštenika nekog od najvažnijih bogova.

Grupa tih sveštenika vidi se ovde na Oltaru mira iz prvog veka pre

nove ere (vidi sliku 65), a prepoznatljivi su po neobičnim kapama.



Daleko najdramatičniji događaji pratili su pisanje Dvanaest

tablica sredinom petog veka pre nove ere. Članovi koji su

sačuvani do danas možda su kratki, nejasni i čak pomalo suvi,

ali, kako kažu rimski pisci, sastavljani su u atmosferi tragične i

vrlo živopisne mešavine obmana, optužbi za tiraniju, pokušaja

silovanja i ubistva. Priča kaže da su nekoliko godina plebejci

zahtevali da se gradski zakoni „objave“ i da više ne budu tajno

sredstvo patricija. Kao ustupak, 451. godine pre nove ere sve

uobičajene političke dužnosti su suspendovane, a deset ljudi

(decemviri) imenovano je da prikupi, napiše i objavi zakone.

Tokom prve godine decemviri su uspešno dovršili deset tablica

zakona, ali posao nije bio gotov. Zato je za sledeću godinu

imenovan novi odbor koji je, kako se pokazalo, bio mnogo drugačiji i konzervativniji. Sastavio je dve preostale tablice i

uveo zloglasni član koji zabranjuje brak između patricija i

plebejaca. Iako je ideja zapisivanja zakona prvobitno bila

reformistička, pretvorila se u krajnji napor da se dva staleža

potpuno odvoje. „Najnehumaniji zakon“, nazvao ga je Ciceron,

potpuno protivan duhu rimske otvorenosti.

To još nije bilo ono najgore. Drugi odbor decemvira – Deset

Tarkvinija, kako su ih ponekad zvali – počeo je da se ponaša kao

tirani, a to je išlo sve do seksualnog nasilja. U gotovo novoj

verziji silovanja Lukrecije koje je dovelo do osnivanja Republike,

jedan decemvir, patricije Apije Klaudije (čukundeda čuvenog

graditelja puteva) zahtevao je seks sa mladom plebejkom

prikladnog imena Virginija, odnosno „devica“, neudatom ali

verenom. Usledile su obmana i korupcija. Apije je naredio

jednom svom štićeniku da izjavi da je Virginija njegova robinja

koju mu je ukrao njen navodni otac. Sudija u slučaju bio je lično

Apije koji je naravno presudio u korist svog štićenika i krenuo

preko Foruma da ugrabi Virginiju. U svađi koja je usledila njen

otac Lucije Virginije uzeo je nož s obližnje mesarske tezge i ubio

svoju kćer: „Oslobađam te, dete moje, kako jedino umem“,

povikao je.

Priča o Virginiji uvek je bila neprijatnija od Lukrecijine

povesti. Ne samo što sjedinjuje porodično ubistvo sa surovošću

klasnog sukoba, nego neizbežno pokreće pitanje cene čestitosti.

Kakav je ovo primer očinstva? Ko je najodgovorniji? Da li visoka

načela moraju da se plate tako visokom cenom? No, još jednom

je silovanje (u pokušaju) ubrzalo političke promene. Izloženo

Virginijino telo i vatreni govor koji je njen otac održao pred

vojskom izazvali su nerede, pobunu, ukidanje tiranskog odbora

decemvira i, kako kaže Livije, preotimanje slobode. Uprkos mrlji tiranije, Dvanaest tablica je ostalo. Uskoro su ih smatrali

poštovanim pretkom rimskog prava, osim zabrane brakova

između staleža koja je ubrzo ukinuta.

Ova priča o Sukobu između staleža dopunjava jedan od

najradikalnijih i najsuvislijih manifesta narodne vlasti i slobode

koji su stigli do nas iz drevnog sveta – daleko radikalniji od bilo

čega što je preživelo iz klasične demokratske Atine čiji su se

pisci, ako su imali nešto da kažu na tu temu, protivili

demokratiji i vlasti naroda. Posmatrani zajedno, zahtevi

stavljeni u usta plebejaca budili su sistematski program

političkih reformi zasnovan na različitim aspektima slobode

građanina, od slobode učešća u državnoj vlasti i slobode

učestvovanja u dobiti države do slobode od eksploatacije i

slobode informacija. Zbog toga nije čudo što su radnički pokreti

u brojnim zemljama tokom devetnaestog i dvadesetog veka

pronašli nezaboravan primer i nešto neodoljive retorike u

drevnoj priči o tome kako je usklađeno dejstvo rimskog naroda

iznudilo ustupke od nasledne aristokratije i obezbedilo puna

politička prava za plebejce. Ne čudi ni to što su prvobitni

radnički sindikati plebejsko napuštanje grada videli kao uzor za

uspešan štrajk.

No, koliko je tačna priča koju su Rimljani pričali o ovom

sukobu? I kakvo svetlo baca na rimski „veliki skok napred“? Tu

nije lako uklopiti deliće slagalice. No, obrisi slike i neki možda

ključni datumi se ističu.

Mnoge strane ove priče, ovakve kakva je stigla do nas,

sigurno su pogrešni, kasniji pisci su ih duboko modernizovali ili

su, naročito uoči početka perioda sukoba, još bili mnogo više

mit nego istorija. Virginija je verovatno plod mašte koliko i

Lukrecija. Postoji nezgrapno neslaganje između preživelih propisa s Dvanaest tablica i zamršene priče o decemvirima. Ako

su prigovori proizašli neposredno iz sukoba između patricija i

plebejaca, zašto je samo jedno pravilo koje povlači razliku

(zabrana međusobnog braka) opstalo? Veći deo argumenata i još

više retorike ranih plebejskih reformatora gotovo sigurno je

maštovita rekonstrukcija pisaca iz prvog veka pre nove ere koji

su sastavljali pre njene rasprave svog vremena, i nisu proizvod

sveta Dvanaest tablica – možda bi bili bolji dokazi za popularnu

političku ideologiju tog kasnijeg perioda nego Sukoba između

staleža. Što je još važnije, uprkos rimskoj uverenosti da je

isključenje plebejaca iz državne vlasti nastalo s padom

monarhije, postoje nagoveštaji da se razvilo tek tokom petog

veka pre nove ere. Na prihvaćenom spisku konzula, na primer,

koliko god on bio plod mašte, početkom petog veka pre nove ere

nalazi se mnoštvo očigledno plebejskih imena (uključujući i ime

prvog konzula, samo Lucija Junija Bruta), a ta imena potpuno

nestaju u drugoj polovini veka.

S tim u vidu nema sumnje u to da je dugi period petog i

četvrtog veka pre nove ere bio rastrzan političkim i društvenim

borbama između povlašćene nasledne manjine i ostalog

stanovništva. Više od pet vekova kasnije zvanična razlika

između patricijskih i plebejskih porodica još je postojala kao

jedan od onih „fosila“ o kojima sam govorila ranije, začinjena

samo s malo snobizma i ničim drugim. Bilo bi teško objasniti

zašto je razlika uopšte postojala ako nikada nije bila značajan

pokazatelj političke, društvene i privredne moći. Postoje takođe

snažni razlozi za stav da je 367. godina pre nove ere bila veoma

važna prekretnica, mada možda ne onakva kakvu su rimski

istoričari zamišljali.

Za njih je to bio revolucionarni trenutak u kom je odlučeno

ne samo da se konzulski položaj otvori i za plebejce, nego i da

jedan od dvojice konzula uvek mora biti plebejac. Ako je tako,

onda je taj zakon odbačen čim je donet, pošto su nekoliko puta

tokom sledećih godina dva patricijska imena zapisana kao

konzulska. Livije je uočio taj problem i neubedljivo nagovestio

da su plebejci bili zadovoljni pravom da se kandiduju i nisu se

previše trudili da budu izabrani. Mnogo je verovatnije da nije

bilo obaveznog plebejskog konzula, ali da je te godine konzulska

dužnost na godinu dana uspostavljena za stalno kao najviša

dužnost, verovatno otvorena i za patricije i za plebejce.

To bi se svakako uklopilo u još dva značajna traga. Prvo, čak i

u tradicionalnim rimskim zapisima, unosi za većinu godina

između treće decenije petog veka i polovine četvrtog veka

navode imena tajanstvenih „pukovnika“ kao glavnih zvaničnika

države. To se iznenada menja 367, kada konzuli postaju norma i

to ostaju do kraja rimske istorije. Drugo, lako je moguće da je u

to vreme senat dobio svoj konačni oblik. Rimski pisci uzimali su

zdravo za gotovo da je senat nastao još u Romulovo doba kao

savet „staraca“ (senes), i da je to petog veka pre nove ere bio

potpuno razvijena ustanova koja je delovala manje-više isto kao

i 63. godine pre nove ere. Jedan visokotehnički unos u stari

rimski rečnik ukazuje na sasvim drugačiju verziju i kaže da je

tek sredinom četvrtog veka pre nove ere senat uspostavljen kao

stalna ustanova s doživotnim članstvom i da više nije bio

prikladna grupa prijatelja i savetnika zvaničnika na vlasti, ko

god bili, bez kontinuiteta iz godine u godinu pak čak ni iz dana u

dan. Ako je to tačno (a naravno, nisu sve tajanstvene tehničke

informacije obavezno tačne), onda to podupire ideju da je rimski

politički sistem zauzeo svoj posebni oblik sredinom četvrtog veka nove ere. Kakvi god da su prethodnici, ustanove kao što su

skupštine i cenzus, postojali već dugo, Rim nije izgledao izrazito

„rimski“ još najmanje čitav vek posle 509. godine pre nove ere.

To znači da ono što piše na Barbatovom grobu nije

tradicionalna karijera tradicionalnog pripadnika rimske elite,

mada se time kasnije smatralo. Sahranjen negde početkom

trećeg veka pre nove ere, Barbat je zapravo bio predstavnik

relativno novog republikanskog unutrašnjeg poretka – a i

spoljašnjeg, kako ćemo sami videti.



Spoljni svet: Veji i Rim



Širenje rimske moći kroz Italiju bilo je dramatično. Lako je biti

zaslepljen ili preneražen kasnijim rimskim prekomorskim

carstvom koje je vremenom zauzelo više od pet miliona

kvadratnih kilometara i istovremeno uzimati zdravo za gotovo

ideju da je Italija bila rimska. No, preobražaj od malog grada na

Tibru 509. godine pre nove ere do države veće od trinaest

hiljada kvadratnih kilometara početkom trećeg veka pre nove

ere, s praktičnom vlašću nad više od polovine italijanskog

poluostrva – a to je bio tek početak – jednako je zapanjujući.

Kako se to dogodilo? I kada?

Odnosi Rima sa spoljnim svetlom bili su potpuno

nezanimljivi, koliko znamo, sve do početka četvrtog veka pre

nove ere. Trgovina Rima sa širim Sredozemljem bila je sasvim

tipična za italijanski grad. Neposredne veze Rima s okolinom

bile su uglavnom lokalne, pre svega s latinskim zajednicama na

jugu s kojima je imao zajednički jezik, osećaj zajedničkog porekla

i nekoliko zajedničkih svetkovina i svetih mesta. Najviše što se može reći jeste da su krajem šestog veka pre nove ere Rimljani

verovatno imali nekakvu kontrolu nad nekim Latinima. I

Ciceron i istoričar Polibije (oštroumni grčki posmatrač Rima koji

će se često pojavljivati u sledećem poglavlju) tvrde da su videli

dokumenta ili „sporazume“ iz tog perioda koji kažu da je Rim bio

glavni igrač u tom malom lokalnom latinskom svetu. Osim

toga, kao što smo videli, priča o petom veku pre nove ere govori

da je bio sukoba na manje-više godišnjem nivou ali ograničenih

bez obzira na kasnije slatkorečive pohvale. Jednostavno rečeno,

da je bilo ozbiljnih gubitaka svake godine tokom nekoliko

decenija, mali grad Rim jednostavno ne bi opstao.

Trenutak promene nastao je pred početak četvrtog veka pre

nove ere, s dva događaja koja su odigrala važnu i krajnje

mitologizovanu ulogu i svim drevnim zapisima o širenju Rima.

To su bili rimsko razaranje obližnjeg grada Veja pod vođstvom

herojskog Kamila 396. godine pre nove ere i galsko razaranje

Rima šest godina kasnije. Šta je uzrok sukoba Rima i Veja

potpuno je nepoznato, ali opisano je kao rimska verzija

Trojanskog rata: desetogodišnja opsada neophodna za osvajanje

grada, jednaka desetogodišnjoj opsadi Troje, i pobednički

Rimljani koji su upali u grad kroz tunel ispod hrama boginje

Junone, kao ekvivalent trojanskog konja. Stvarno „osvajanje“

(što je verovatno suviše jak izraz) sigurno je bilo daleko

skromnije. To nije bio sudar velikih sila. Veji su bili napredan

grad, nešto manji od Rima, i nalazili su se svega petnaestak

kilometara dalje na drugoj obali Tibra.

Pa ipak, posledice ove rimske pobede bile su značajne, mada

ne onako kako nagoveštavaju rimski pisci koji su naglašavali

porobljavanje stanovništva Veja, oduzimanje sve imovine u ime

ratnog plena i potpuno razaranje grada. Trista pedeset godina kasnije pesnik Sekst Propercije dočarao je sliku opuštenih Veja u

svoje doba kao dom ovaca i ponekog „lenjog pastira“. To je više

moralna pouka o opasnostima poraza nego tačan opis

(Propercije možda nikada nije ni bio u Vejima), pošto nam

arheologija pruža sasvim drugačiju sliku. Iako je verovatno bilo

neke pobedničke pljačke i uzimanja robova u trenutku rimske

pobede, kao i priliva novih naseljenika, većina mesnih utočišta

radila je kao i pre, grad je ostao okupiran, iako u manjim

razmerama, a dokazi o poljoprivrednim imanjima ukazuju na

kontinuitet, a ne na prekid.

Važna promena bila je od druge vrste. Rim je pripojio sebi

Veje i gradsko zemljište i smesta uvećao svoju teritoriju za oko

šezdeset odsto. Uskoro su nastale četiri nove geografske grupe

rimskih građana da obuhvate Veje, prvobitne žitelje tog grada i

nove doseljenike. Postoje nagoveštaji i drugih važnih znakova

razvoja otprilike u to doba, verovatno povezanih s pobedom.

Livije tvrdi da su tokom opsade Veja rimski vojnici prvi put bili

plaćeni, iz poreskog novca. Bilo da je to doslovno tačno ili nije (a

ako su i bili plaćeni, nisu dobili novčiće), možda je pokazatelj

kretanje prema centralizovanijoj organizaciji rimske vojske i

opadanju privatnog ratovanja.

Ubrzo je za pobedom usledio poraz. Priča kaže da je 390.

godine pre nove ere grupa Gala – možda neko pleme koje je

tražilo pogodnu zemlju ili, što je verovatnije, dobro obučena

banda plaćenika koja je tražila posao dalje na jugu – potukla do

nogu rimsku vojsku na reci Aliji, nedaleko od grada. Rimljani su

po svemu sudeći naprosto pobegli s bojišta. Jedna apokrifna

verzija opisuje kako je jedan časni plebejac prikladnog imena

Marko Kedicije („javljač propasti“) čuo glas nekog nepoznatog

boga kako ga upozorava da se Gali primiču, ali je njegov izveštaj zanemaren jer je bio niskog roda. To je bila lekcija za patricije –

koju su naučili doduše na bolan način – da bogovi komuniciraju

i s plebejcima.

Rimske priče dramatično opisuju osvajanje grada, s raznim

herojskim podvizima koji ublažavaju opšte razaranje. Jedan

siromah pružio je dokaz plebejske pobožnosti kad je izbacio ženu

i decu iz kola i povezao Vestalke koje su sklanjale svete znakove i

amajlije u obližnji grad Keru. Mnogi postariji aristokrati odlučili

su da se jednostavno suoče s neizbežnim i sedeli su kod kuće

strpljivo čekajući Gale koji su pak na trenutak pomislili da su oni

statue pre nego što su ih pobili. U međuvremenu se Kamil, posle

kratkotrajnog progonstva jer je navodno proneverio neki ratni

plen, vratio u grad taman na vreme da spreči Rimljane od

plaćanja velikog otkupa Galima i da ih odgovori od napuštanja

grada i preseljenja u Veji i da preuzme odgovornost obnove

grada. Tako makar glasi jedna verzija. Ona manje časna kaže da

su Gali pobednički otišli s otkupom.

Ovo je još jedan primer rimskog preterivanja. Razne priče

koje su postale sastavni deo rimskog kulturnog pamćenja nude

raznovrsne rodoljubive pouke: stavljanje dobrobiti države iznad

dobrobiti porodice, hrabrost pred sigurnim porazom i opasnost

merenja vrednosti grada u zlatu. Ova katastrofa toliko se usadila

u javnu maštu Rimljana da su je neki tvrdokornici koristili 48.

godine nove ere kao argument (ili očajnički potez) protiv

predloga cara Klaudija da se Gali prime u senat. No, ne postoje

arheološki dokazi za razaranja takvih razmera kakve su kasniji

Rimljani zamišljali, osim ako oni tragovi paljevine s početka

petog veka nisu zapravo, kao što su arheolozi nekada i mislili,

ostaci galske pohare sto godina ranije.



28. Crtež s početka dvadesetog veka (načinjen prema ranijoj

fotogra ji) ostataka Servijevog zida blizu rimske centralne

železničke stanice. Delovi utvrđenja i dalje pozdravljaju putnike koji

izlaze iz stanice Termini, mada su sada prilično tmurno zatvoreni

iza šina.



Jedan siguran preživeli znak „pljačke“ Rima je masivni

odbrambeni bedem, čiji su neki delovi i dalje vidljivi, podignut

posle odlaska Gala od naročito izdržljivog kamena iskopanog u

novostečenoj rimskoj teritoriji oko Veja. No, postoje snažni

razlozi zbog kojih je ovaj poraz korisna epizoda, pa ga rimski

istoričari naglašavaju. On postavlja pozornicu za rimski strah od

napadača s one strane Alpa, od kojih je Hanibal bio najopasniji,

ali ne i jedini. Taj poraz donekle objašnjava zbog čega je tako

malo informacija o ranom Rimu preživelo (izgorele su) i tako

obeležava, u drevnom smislu, početak „moderne istorije“. Objašnjava i zašto je grad Rim, uprkos svom svetskom ugledu,

bio tako rđavo isplanirani lavirint uličica: Rimljani su morali da

ga obnove na brzinu posle odlaska Gala. I otvara novo poglavlje

u odnosima Rima sa spoljnim svetom.



Rimljani protiv Aleksandra

Velikog



Ono što je usledilo bila je revolucija rimskih sukoba po veličini,

razmerama, mestu i posledicama. Tačno, osnovni obrazac

manje-više godišnjih ratova se nastavio. Drevni pisci uzbuđeno

su navodili dugi spisak rimskih bitaka vođenih u četvrtom veku

pre nove ere, slavili, nesumnjivo preterujući, herojske pobede i

oplakivali šačicu sramotnih poraza i ponižavajućih bekstava s

bojnog polja. Bitka u Kaudinskom klancu iz 321. godine pre

nove ere u kojoj su južnoitalijanski Samnićani pregazili Rimljane

odjeknula je kao Bitka na Aliji ili pljačka Rima sedamdeset

godina ranije – iako to zapravo uopšte nije bila bitka. Rimljani su

se zaglavili u uskom klancu, bez vode, i naprosto su se predali.

No, između pljačke Rima 390. i Bitke kod Sentina 295. godine

pre nove ere, broj učesnika u tim sukobima dramatično je

porastao. Kampanje su se vodile sve dalje od Rima. Dok su Veji

bili svega petnaestak kilometara uz put, Sentin je bio tristotinak

kilometara daleko, s druge strane Apenina. A sporazumi

postignuti između Rima i poraženih imali su dalekosežne

posledice za budućnost. Vojni uticaj Rima krajem četvrtog veka

pre nove ere bio je toliki da je Livije smatrao potrebnim da

uporedi rimsku vojničku veštinu sa svetskim osvajačem

Aleksandrom Makedonskim koji je između 334. i 323. godine pre nove ere vodio svoju makedonsku vojsku u osvajanja od

Grčke do Indije. Livije se pitao ko bi pobedio da su se Rimljani i

Makedonci sukobili, a tu vojnu zagonetku vojni teoretičari i

dalje pokušavaju da reše.

U tom periodu su se u Italiji odigrala dva značajna sukoba.

Prvi je bio takozvani Latinski rat između Rimljana i njihovih

latinskih suseda između 341. i 338. godine pre nove ere. Nedugo

zatim usledili su „Samnitski ratovi“, pozornica Barbatove

pobede. Vodili su se u fazama između 343. i 290. godine pre

nove ere protiv grupe zajednica iz planinskih delova južne

Italije. Samnićani su bili mnogo manje grubi i primitivni nego

što su ih Rimljani prikazivali, ali manje urbanizovani od mnogi

drugih zajednica na poluostrvu. Ovi „ratovi“ bili su veštačka

konstrukcija, izdvojili su dva neprijatelja i dali njihova imena

mnogo širim borbama iz tog perioda s krajnje romanocentrične

tačke gledišta. (Samnićani se uopšte nisu borili u „samnitskim

ratovima“). No, označili su neke važne promene.

Prema uobičajenoj priči, prvi rat izazvala je pobuna Latina

protiv dominantnog položaja Rimljana u oblasti. To je ostao

lokalni sukob, ali je značajan čak i revolucionaran zbog

sporazuma koje je Rim kasnije sklopio s raznim latinskim

zajednicama. Tim sporazumima velika masa poraženih

stanovnika brojnih gradova širom srednje Italije dobila je status

građana Rima u razmerama daleko većim od primera

postavljenog osvajanjem Veja. Da li je to bio čin velikodušnosti

kao što ga tumače brojni rimski pisci, ili mehanizam

ugnjetavanja kao što je lako mogao biti za svakoga kome je

nametnut status rimskog građanina, tek bila je to ključna tačka

u promeni de nicije šta znači biti „Rimljanin“. Sporazumi su, kao što ćemo uskoro videti, doneli ogromne pomene u strukturi

rimske moći.

Gotovo pedeset godina kasnije višedecenijski Samnitski

ratovi su okončani, a više od polovine poluostrva bilo je pod

rimskom šapom na različite načine, od sporazuma o

„prijateljstvu“ do neposredne vlasti. Rimski pisci predstavljali

su ove ratove kao borbu dve države za prevlast u Italiji. Svakako

nisu bili to, ali razmere sukoba bile su nešto novo i pripremile su

teren za budućnost. U Bici kod Sentina Rimljani su se suočili s

velikom grupom neprijatelja („savez“ bi možda bi suviše

zvaničan izraz): Samnićani, Etrurci i Gali s krajnjeg severa

poluostrva. Sam broj učesnika privukao je pažnju Durisa sa

Samosa koji je zabeležio neprihvatljivo veliki zbir od sto hiljada

samnitskih i savezničkih gubitaka. Rimski pisci smatrali su ovu

pobedu naročito herojskom. Dvesta godina kasnije čak je postala

tema ratoborne rimske tragedije s tragičnim horom rimskih

vojnika i jednim rimskim zapovednikom koji polaže svoj život

da bi obezbedio uspeh svoje vojske. No, Rimljani su i raspravljali,

kao što čine mnogi današnji naučnici, o tome koliko je velika

bila ta najveća od svih bitaka. Livije nije prihvatao procene kao

što je Durisova, niti mnogo naduvanije brojeve na koje je

nailazio u svojim istraživanjima. Da li je njegova procena snage

rimske vojske od oko šesnaest hiljada ljudi (uz još toliko

saveznika) tačna ili ne, mi ne možemo znati. No, jedno je

sigurno: ovo je bio drugačiji vojnički svet od malih okršaja iz

petog veka pre nove ere.

To je svet u koji i dalje možemo da zavirimo zahvaljujući

jednom izuzetnom otkriću. Tokom iskopavanja u poslednjoj

četvrtini devetnaestog veka na ivicama starog grada Rima

pronađen je mučno mali fragment slike s groba verovatno nastale početkom trećeg veka pre nove ere. Prvobitno mnogo

veća slika je pokrivala je ceo zid i bila je složena u niz registara,

jedan iznad drugog, za koje se smatra da su prikazivali scene iz

ratova između Rima i Samnićana. Ako je tako, onda je to prva

preživela slika na Zapadu koja prikazuje prepoznatljivu, stvarnu

ratnu kampanju – osim ako prilično uobičajena slika borbe

naslikana na jednom grobu na Siciliji nije zaista, kao što neki

arheolozi optimistički zamišljaju, ponosni prikaz pobede

Samnićana u Bici u Kaudinskom klancu (vidi kolornu sliku 6).

Tumačenje ove slike veoma je kontroverzno, sama slika do

danas je tužno propala, ali glavni obrisi su dovoljno jasni.

Najniži registar prikazuje borbu prsa u prsa, a najistaknutiji je

borac čiji šlem prelazi u prizor iznad; nešto više još se vide neka

moćna kruništa. Dve najbolje sačuvane slike prikazuju čoveka u

kratkoj togi i s kopljem u ruci. Jedan, a možda i obojica se zovu

„Q. Fabius“, moguće Kvint Fabije Maksim Rulijan, zapovednik u

Bici kod Sentina koji je Barbatu dao jedinu poznatu manju ulogu

u bici naredivši mu da „dovede rezerve iz pozadine“. Ovde je

prikazan – s patnjom sledbenika prikazanih izrazito manjima –

kako pregovara s „Fanijem“, ratnikom bez oružja, u vojnoj

opremi koja obuhvata teške štitnike za noge i u jednom slučaju

šlem ukrašen perjanicom, koji pruža golu desnu ruku. Da li je

Fanije Samnićanin i predaje se predstavniku „naroda koji nosi

togu“ – ovde, već u trećem veku pre nove ere, prikazanom

upravo tako?

Kad ih pogledamo na ovim jednostavnim stilizovanim

slikama, Rimljani možda i ne deluju kao da su dorasli

Aleksandru Velikom. No, da li su bili ili nisu upravo je pitanje

koje Livije pokreće u dugoj digresiji u svojoj Istoriji odmah posle

upečatljivog rimskog oporavka od poniženja u Kaudinskom klancu. Nije mu promaklo da su se Samnitski ratovi vodili u

Italiji krajem četvrtog veka pre nove ere, otprilike istovremeno

kada je makedonski kralj bio u svojoj razornoj kampanji na

istoku. Do Livijevog vremena rimske vojskovođe odavno su se

trudile da oponašaju Aleksandra. Imitirali su njegovu osobitu

frizuru, nazivali su sebe „Veliki“, a Julije Cezar i Avgust, prvi car,

otišli su na hodočašće na Aleksandrov grob u Egiptu – Avgust je,

priča se, slučajno odlomio nos sa leša odajući mu poštu. Zbog

toga ne čudi što Livije razmišlja o klasičnom teoretskom

pitanju: ko bi pobedio da je Aleksandar okrenuo svoju vojsku ka

zapadu i sukobio se s Rimljanima umesto s Persijancima?

Aleksandar je, priznaje Livije, bio veliki vojskovođa, mada je

imao mana, između ostalog pijanstvo. No, Rimljani su imali

prednost da ne zavise od jednog harizmatičnog vođe. Njihovo

zapovedništvo imalo je dubinu podržanu izuzetnom vojničkom

disciplinom. Osim toga, tvrdio je, Rim bi mogao da podigne

mnogo veći broj dobro obučenih vojnika i da, zahvaljujući

rimskim savezima širom Italije, pozove pojačanja manje-više po

volji. Ukratko, glasi Livijev odgovor, da su imali prilike, Rimljani

bi pobedili Aleksandra.



Širenje, vojnici i građani



Na svoj zaobilazni način, Livije, koji ponekad deluje vrlo

neumorno u svojim analizama, nudi nam oštroumne odgovore

na pitanje zbog čega je rimska vojska u to vreme bila tako

uspešna i kako je Rim tako brzo proširio svoju vlast nad tolikim

delom Italije. To je jedan od retkih slučajeva u kojima on gleda ispod površine priče, u temeljne društvene i strukturne činioce,

od organizacije rimske komande do rimskih izvora ljudstva.

Livijevu tezu vredi pogurati malo dalje, razmisliti o onome

što je, kao što vidimo s današnje tačke gledišta, bilo začetak

Rimskog carstva.

Dve stari su jasne i podrivaju neke zavaravajuće savremene

mitove o rimskoj moći i „karakteru“. Prvo, Rimljani nisu bili po

prirodi ratoborniji od svojih suseda i savremenika, kao što nisu

bili prirodno bolji graditelji puteva i mostova. Tačno je da je

rimska kultura izuzetno – i za nas nelagodno – cenila uspeh u

borbi. Veština, hrabrost i smrtonosno nasilje u bici neprestano

su slavljeni, od uspešnih vojskovođa koji su paradirali ulicama

uz klicanje svetine u trijumfalnim povorkama do običnih

vojnika koji su pokazivali ožiljke usred političkih rasprava kako

bi dodali težinu svojim argumentima. Sredinom četvrtog veka

pre nove ere postolje glavne govornice na Forumu ukrašeno je

bronzanim kljunovima ratnih brodova zarobljenih u gradu

Ancijumu tokom Latinskog rata kao simbol vojnog temelja

rimske političke moći. Latinska reč za brodski probojni kljun,

rostra, postala je ime govornice i dala je savremenom engleskom

jeziku reč za govornicu, rostrum.

No, bilo bi naivno pretpostaviti da su ostali narodi u Italiji

bili drugačiji. Bile su to veoma različite grupacije, mnogo

raznovrsnije po jeziku, kulturi i političkoj organizaciji nego što

bi skraćenica „Italijani“ podrazumevala. No, sudeći prema

našem oskudnom znanju o njima, od vojničke opreme

pronađene u grobovima do povremenih usputnih primedbi u

literaturi o plenu uzetom od njih, načinu ratovanja i zverstvima

koja su počinili, bili su jednako militantni kao i Rimljani, a

verovatno i jednako pohlepni. To je bio svet u kom je nasilje bilo odomaćeno, okršaj sa susedima godišnji događaj, a pljačka je bila

značajan izvor prihoda za svakoga dok se većina sporova

rešavala silom. Dvoznačnost latinske reči hostis lepo oslikava

nejasnu granicu između „tuđina“ i „neprijatelja.“ Slična je i

uobičajena latinska fraza domi militiaeque, „kod kuće i u

inostranstvu“, u kojoj drugi deo (militiae) znači isto što i „u

ratnom pohodu“. Većini ljudi na poluostrvu verovatno je to bilo

gotovo isto. Biti van svoje teritorije značilo je uvek

(najverovatnije) biti u ratu.

Drugo, Rimljani nisu planirali da osvoje Italiju i njome

zavladaju. Nikakva rimska tajna politička klika nije u četvrtom

veku pre nove ere sela s mapama i smislila plan za otimanje

teritorija onako kako zamišljamo da su činile imperijalističke

države devetnaestog i dvadesetog veka. Za početak, Rimljani

jednostavno nisu imali mape. Kako su oni i drugi

„prekartografski“ narodi zamišljali svet oko sebe ili svet tik

izvan sopstvenog horizonta ostaje jedna od najvećih tajni

istorije. Pisala sam o širenju rimske vlasti po italijanskom

poluostrvu, ali niko ne zna koliko je Rimljana – verovatno

veoma malo – u to vreme mislilo o svojoj otadžbini kao o delu

poluostrva kako ga mi zamišljamo. Gruba verzija te ideje možda

je nagoveštena u literaturi iz drugog veka pre nove ere koja

spominje Jadransko more kao Gornje more, a Tirensko more kao

Donje more, ali treba naglasiti da je orijentacija drugačija nego

naša, istok-zapad, a ne sever-jug.

Ti Rimljani svoje širenje smatrali su više promenom odnosa s

drugim narodima nego osvajanjem teritorija. Naravno, rast

rimske moći dramatično je preobrazio italijanski krajolik. Malo

je tako očiglednih preobražaja kao što je nov-novcat rimski put

koji se pruža kroz prazna polja ili zemlja pripojena i podeljena novim doseljenicima. I dalje je zgodno meriti rimsku moć u

Italiji geografski. No, Rimljani su pre svega vladali ljudima, a ne

mestima. Kao što je Livije uvideo, odnosi koje su Rimljani

stvarali s tim narodima bili su ključ dinamike rane rimske

ekspanzije.

Postojala je jedna obaveza koju su Rimljani nametali svima

koji potpadnu pod njihovu vlast: obaveza da daju ljudstvo za

rimske oružane snage. Zapravo, većinu naroda koje su Rimljani

pobedili, primorali su na neku vrstu saveza ili ih toplo primili u

nekakav savez, jedina dugoročna obaveza po svemu sudeći bilo

je davanje i izdržavanje vojnika. Te narode Rimljani nisu osvajali

na drugi način: nije bilo rimskih okupacionih snaga niti vlasti

koju je Rim nametnuo. Zašto je odabrana ova vrsta kontrole

nemoguće je znati, ali malo je verovatno da je na tu odluku

uticala neka posebno pre njena strategijska računica. Ta

obaveza prikladno je pokazivala rimsku prevlast, a sprovodila se

uz vrlo malo rimske upravne strukture i ljudstva. Vojnike koje

su saveznici davali okupljala je i opremala lokalna vlast, a

delimično je njima i zapovedala. Oporezivanje bilo koje druge

vrste bilo bi napornije za Rimljane, a neposredno vladanje nad

poraženima još i više.

Ishod je možda bio nenameran, ali i revolucionaran. Taj

sistem saveza postao je delotvoran mehanizam preobražavanja

poraženih neprijatelja Rima u deo sve veće rimske ratne mašine,

a istovremeno je davao tim saveznicima udeo plena i slave u

slučaju pobede Rimljana. Kad su počeli rimski vojni uspesi,

Rimljani su sistem učinili samoodrživim onako kako nijedan

drevni grad nije sistematski uradio. Jer, u to vreme najznačajniji

uslov za pobedu nisu bili taktika, oprema, veština ili motivacija,

nego broj vojnika koji neko može da izvede na bojište. Krajem četvrtog veka pre nove ere Rimljani su na raspolaganju

najverovatnije imali jedva nešto manje od pola miliona vojnika

(u poređenju s pedesetak hiljada pod Aleksandrom Velikim u

kampanjama na istoku ili možda sto hiljada s koliko su

Persijanci napali Grčku 481. godine pre nove ere). Zbog toga su

bili gotovo nepobedivi u Italiji; mogli su da izgube poneku bitku,

ali ne i rat. Odnosno, kako se izrazio jedan rimski pesnik krajem

drugog veka pre nove ere: „Rimski narod često je bio potučen i

savladan u mnogim bitkama, ali nikada u ratu od kog sve

zavisi.“

No, bilo je i drugih dalekosežnih posledica načina na koji su

Rimljani de nisali svoje odnose s drugim narodima u Italiji.

„Saveznici“ čija je jedina obaveza bila da snabdevaju Rim

ljudstvom bili su najbrojnija, ali su samo jedna od više

kategorija. Stanovnicima nekih zajednica u prostranim

oblastima centralne Italije Rimljani su dali status građana.

Ponekad su to bila puna građanska prava, uključujući i pravo

glasa i kandidovanja na izborima u Rimu dok su ostajali i

građani svojih gradova. U drugim slučajevima davali su im

ograničenija prava koja su postala poznata (sasvim jasno) kao

„građanstvo bez glasa“, odnosno civitas sine su ragio. Neki

narodi živeli su na pokorenim teritorijama zvanim kolonije

(coloniae). Taj naziv nema nikakve veze s kolonijama u

današnjem smislu reči; to su bili novi (ili prošireni) gradovi

obično naseljeni mešavinom lokalnog stanovništva i

doseljenika iz Rima. Oni su retko imali status punopravnih

građana Rima. Većina je imala takozvana latinska prava. To nije

bio pravi položaj građanina, nego skup prava za koja se verovalo

da su ih latinski gradovi imali od pamtiveka, između ostalog

pravo sklapanja braka s građanima Rima, prvo sklapanja ugovora, pravo slobodnog kretanja i tako dalje. To je bila tačka

na pola puta između punog statusa građanina i statusa stranca,

odnosno hostisa.

Kako je ovaj zamršeni mozaik statusa nastao takođe je teško

znati. Rimski pisci iz prvog veka pre nove ere, a i savremeni

stručnjaci za pravo, smatrali su ga delom visokotehničkog,

pažljivo kalibriranog sistema građanskih prava i obaveza. No, to

je verovatno proizvod kasnije pravne racionalizacije.

Nezamislivo je da su ljudi u četvrtom veku pre nove ere seli da

raspravljaju o tačnim posledicama civitas sine su ragio ili o

tačnim povlasticama koje proizlaze iz pripadanja „latinskoj“

koloniji. Mnogo je verovatnije da su na licu mesta osmišljavali

nove odnose s različitim narodima u spoljnom svetu koristeći i

prilagođavajući postojeće rudimentarne kategorije građanstva i

etničke pripadnosti.

No, i te posledice bile su revolucionarne. Dajući status

građana narodima koji nisu imali neposrednog teritorijalnog

dodira s gradom Rimom, Rimljani su prekinuli vezu koju je

većina ljudi klasičnog sveta shvatala zdravo za gotovo između

statusa građanina i jednog grada. Na do tada neviđen

sistematski način omogućili su ljudima ne samo da postanu

Rimljani, nego i da istovremeno budu građani dva grada: svog

rodnog grada i grada Rima. Osim toga, stvarajući latinske

kolonije širom Italije Rimljani su rede nisali reč „latinski“ tako

da više nije označavala etničku pripadnost, nego politički status

nevezan za rasu i geogra ju. Ovo je pripremilo teren za model

građanstva i „pripadanja“ neizmerno značajan za rimske ideje o

upravi, političkim pravima, etničkoj pripadnosti i

„nacionalnosti“. Ovaj model bio je ubrzo proširen i na prekomorske teritorije i vremenom je postao temelj Rimskog

carstva.



Uzroci i objašnjenja



Nema slikovitijeg simbola promene odnosa Rima prema

spoljnom svetu početkom četvrtog veka pre nove ere od

masivnog zida podignutog oko grada posle odlaska Gala; bio je

dug preko deset kilometara i mestimično debeo čak četiri metra.

Bio je to istovremeno ogroman građevinski zadatak (prema

jednoj proceni na izgradnju je utrošeno više od pet miliona

radnih sati) i razmetljiv simbol rimske važnosti i mesta u svetu.

Nema sumnje, slažu se i drevni i moderni istoričari, da je

otprilike u to vreme počelo rimsko vojno širenje van

neposrednog susedstva. Nesumnjivo je i to da su ekspanziju,

kada je počela, više od bilo čega održavali izvori ljudstva nastali

iz saveza sklopljenih posle pobeda.

No, škakljivo je pitanje šta je uopšte izazvalo tu promenu. Šta

se to dogodilo početkom četvrtog veka pre nove ere i pokrenulo

novu fazu rimskih vojnih aktivnosti? Ni jedan drevni pisac nije

se usudio da ponudi bilo kakav odgovor osim neprihvatljive

ideje da je seme prevlasti nad svetom nekako posejano. Možda je

invazija Gala izazvala u Rimljanima rešenost da više nikad ne

budu tako uhvaćeni na prepad, da pređu u napad umesto da

budu primorani na odbranu. Možda je bilo potrebno nekoliko

srećnih pobeda u uobičajenim lokalnim sukobima, nekoliko

novih saveza i dodatno ljudstvo koje su ti savezi doneli da

započnu proces ekspanzije. Koji god da je bio uzrok, po svemu sudeći važnu ulogu su odigrale i dramatične promene u

unutrašnjoj politici.

Istražujući ovaj period do sada sam uglavnom držala

unutrašnju istoriju Rima odvojenu od priče o širenju. Tako je

priča bila jasnija, ali je uticaj unutrašnje politike na odnose sa

spoljnim svetom i obrnuto ostao zamagljen. Do 367. godine pre

nove ere Sukob staleža proizveo je nešto daleko značajnije i

dalekosežnije od jednostavnog okončanja političke

diskriminacije plebejaca. Praktično je zamenio vladajući stalež

de nisan poreklom vladajućim staležom de nisanim

bogatstvom i dostignućima. To je delimično i poenta

Barbatovog epitafa: iako je potekao iz patricijske porodice

Scipiona, mnogo važnije su bile dužnosti koje je obavljao, lične

vrline koje je posedovao i bitke u kojima je pobedio. Nema

podviga vidljivog i slavljenog kao pobeda u boju, a žudnja nove

elite za pobedom gotovo sigurno je bila važan činilac u jačanju

vojnih aktivnosti i podsticanju ratovanja.

Vlast nad sve daljim narodima i potrebe osvajačke vojske

takođe su podstakli mnoge novine koje su preobrazile život u

samom Rimu. Jedan važan primer je novac. Od samih početaka

grad je imao standardni sistem određivanja monetarne

vrednosti u težini metala; to stoji i u Dvanaest tablica koje

propisuju kazne u jedinicama mere bronze. No, novčići kao

takvi nastali su tek krajem četvrtog veka pre nove ere, kada su

prvi „rimski“ novčići iskovani u južnoj Italiji, verovatno radi

plaćanja rata ili izgradnje puta.

Šire posmatrano, ako bismo se upitali šta je preobrazilo

relativno jednostavni svet Dvanaest tablica u relativno

zamršeni svet početka trećeg veka pre nove ere, najuticajniji

činilac svakako bi bila sama veličina rimskih teritorija i organizacioni zahtevi ratovanja u velikim razmerama. Sama

logistika prevoza, snabdevanja i opremanja pohoda šesnaest

hiljada Rimljana (da upotrebimo Livijevu procenu) i dodatnih

savezničkih jedinica iziskivala bi infrastrukturu nezamislivu u

petom veku pre nove ere. Iako sam se trudila da izbegavam

savremene izraze kao što su „savez“ i „sporazum“ kad sam

govorila o aktivnostima Rima u petom veku pre nove ere,

zahvaljujući mreži rimskih veza širom poluostrva i različitim

de nicijama odnosa s različitim zajednicama krajem četvrtog

veka pre nove ere ti izrazi su mnogo manje neprikladni. Rimsko

vojno širenje podsticalo je rimsku pre njenost.

Porodična grobnica Scipiona Barbata danas izgleda vrlo

zastarelo, načinjena od prostog lokalnog kamena, ukrašena

prilično grubim rezbarijama i s pomalo arhaičnim načinom

pisanja (consol umesto consul, na primer) – a delovala bi pomalo

starinski i svakom Rimljaninu koji bi u nju ušao u prvom veku

pre nove ere. No, u svoje vreme Barbat je bio pripadnik novog

pokolenja koje je drugačije de nisalo šta to znači biti Rimljanin i

dalo novo mesto Rimu u svetu. Njegovi potomci otišli su u tome

još dalje, i sada ćemo se pozabaviti njima.





PETO POGLAVLJE




•



ŠIRI SVET



Barbatovi potomci



SCIPION BARBAT podigao je veliku porodičnu grobnicu i tokom sledećih sto pedeset godina u njoj mu se pridružilo tridesetak njegovih potomaka. Porodica Scipiona dala je

nekoliko najistaknutijih imena rimske istorije, kao i dobar broj

prosečnih ljudi i propalica. Osam njihovih epitafa preživelo je

manje-više netaknuto, a neki su napisani u spomen na one koje

su Rimljani obično izostavljali iz svoje istorije: neuspešni, oni

koji su umrli mladi i žene. „Pokojnik pokopan ovde nikad nije

nadmašen u vrlinama. Sa svega dvadeset godina položen je u

ovaj grob – za slučaj da se pitate zašto nije obavljao nikakvu

političku dužnost“, objašnjava pomalo prkosno tekst na jednom

sarkofagu iz sredine drugog veka pre nove ere. Drugi epitaf

morao je da se osloni na dostignuća mladićevog oca („njegov

otac potukao je kralja Antioha“). No, drugi su imali čime da se

pohvale. U epitafu Barbatovog sina piše: „Zauzeo je Korziku i

grad Eleriju i u znak zahvalnosti podigao hram bogovima oluje.“ Oluja zamalo što nije uništila njegovu otu, pa se tako zahvalio

odgovarajućim božanstvima na srećnom ishodu.

Drugi članovi porodice bili su još uspešniji. Publije Kornelije

Scipion Afrikanac, Barbatov praunuk, obezbedio je 202. godine

pre nove ere konačni Hanibalov poraz: napao je kartaginsku

domaću teritoriju u severnoj Africi i u Bici kod Zame, blizu

Kartagine, potukao Hanibalovu vojsku uz malo pomoći

Hanibalovih slonova koji su se izbezumili i krenuli da gaze svoju

stranu. Grob Scipiona Afrikanca nalazi se na njegovom imanju u

južnoj Italiji i kasniji Rimljani obilazili su ga kao mesto

hodočašća. No, gotovo je sigurno da su se u porodičnoj grobnici

nalazili sarkofazi njegovog brata Lucija Kornelija Scipiona

Azijatika, čoveka koji je „potukao kralja Antioha“, seleukidskog

vladara 190. godine pre nove ere; njegovog rođaka Gneja

Kornelija Scipiona Hispala, konzula 176. godine pre nove ere, i

njegovog unuka Publija Kornelija Scipiona Emilijana. Usvojeni

član porodice, Emilijan je napao severnu Afriku i dovršio ono

što je započeo Afrikanac: godine 146. pre nove ere pretvorio je

drevni grad Kartaginu u gomilu ruševina i većinu stanovnika

prodao u ropstvo.

Karijere ovih ljudi ukazuju na novi svet rimske politike i

širenje tokom trećeg i drugog veka pre nove ere. To su neki

ključni učesnici, slavni ili zloglasni, niza vojnih pohoda koji su

rimskoj Republici doneli prevlast nad čitavim Sredozemljem i

šire. Njihova prilično glomazna imena odlično sažimaju taj novi

svet. Ime Barbat očigledno ukazuje na izgled svog nosioca, a

Emilijan je oblik njegovog prirodnog oca, Lucija Emilija Paula,

ali Afrikanac, Azijatik i Hispal (po službi njegovog oca u Španiji,

odnosno Hispaniji) ukazuju na nove horizonte rimske moći. Jedan razborit način prevoda imena Scipion Afrikanac bio bi

„Scipion, malj Afrike“.

Oni su bili vojnici, ali među Scipionima je bilo i drugačijih

ljudi. Kao što bi shvatio svako ko uoči statuu rimskog pesnika

Kvinta Enija ponosno postavljenu pored statua Afrikanca i

Azijatika na elegantnoj fasadi porodične grobnice, članovi

porodice učestvovali su i u rimskoj književnoj revoluciji kao

pokrovitelji i zaštitnici prvog naraštaja rimskih književnika. To

nije slučajnost. Nastanak rimske književnosti tesno je povezan s

rimskim širenjem preko mora: „Muza se ratnički nametnula

vatrenim žiteljima Rima“, opisao je to jedan pisac iz drugog veka

pre nove ere. Začetak carstva i začetak književnosti bili su dve

strane jednog novčića.

Vekovima su Rimljani koristili pismo u razne svrhe: za javne

objave, pravila i propise, za vlasničke izjave nažvrljane na

grnčariji. No, sve češći dodir s tradicijom grčkog sveta od

sredine trećeg veka pre nove ere bio je podsticaj za stvaranje i

čuvanje književnosti. Rodila se kao oponašanje grčkih

prethodnika i u dijalogu, nadmetanju i suparništvu, u trenutku

koji govori sam za sebe. Godine 241. pre nove ere, upravo kad su

rimski vojnici i mornari postizali prve pobede u prekomorskim

ratovima, na uglavnom grčkom ostrvu Siciliji čovek po imenu

Livije Andronik užurbano je s grčkog originala na latinski

prevodio i prilagođavao prvu tragediju koja je ikada prikazana u

Rimu – i to sledeće, 240. godine pre nove ere.





29. Rimska ploča iz trećeg veka pre nove ere prikazuje slonicu kako

nosi na leđima bojnu kulu, a slonče ide za njom. Iako je vojna

prednost koju su pružali bila sumnjiva, slonovi su uskoro postali

vrlo snažno prisutni u mašti Rimljana.



Život i delo Livija Andronika su tipični za kulturnu mešavinu

te rane književnosti i njenih autora. Napisao je latinske verzije

ne samo grčkih tragedija, nego i Homerove Odiseje; pao je u

ropstvo kao ratni zarobljenik, verovatno u grčkom gradu

Tarentumu u južnoj Italiji i kasnije je oslobođen. Drugačija

mešavina nalazi se u ličnosti Fabija Piktora, rimskog senatora i

autora prve istorije Rima; iako Rimljanin po rođenju, napisao je

na grčkom svoje delo koje je tek kasnije prevedeno na latinski.

Najranija književna dela koja su preživela do danas u

značajnijem obimu, napisana na prelazu iz trećeg u drugi vek

pre nove ere, jesu dvadeset šest komedija Tita Makcija Plauta i

Publija Terencija Afera; to su zapravo pažljivo romanizirane

verzije grčkih pripovesti o nesrećnim ljubavima i komedije

zabune često smeštene u Atinu, ali začinjene šalama o togama,

javnim kupatilima i trijumfalnim povorkama. Za Terencija, koji je živeo početkom drugog veka pre nove ere, smatralo se da je

takođe oslobođeni rob, poreklom iz Kartagine.

Kao što statua ispred grobnice nagoveštava, Scipion

Afrikanac bio je jedan od pokrovitelja pesnika Enija,

najpoznatijeg po svom višetomnom epu na latinskom o istoriji

Rima od Trojanskog rata do njegovog doba – početka drugog

veka pre nove ere. I on je bio iz južne Italije, tečno je govorio

latinski, grčki i maternji oskanski (podsetnik na jezičku

raznolikost poluostrva). Emilijan se još snažnije zanimao za

književnost, i latinsku i grčku. Bio je toliko blizak prijatelj s

Terencijem da su se domišljati rimski zli jezici pitali da li je

zapravo on napisao neke komade. Zar latinski jezik tih komada

nije suviše elegantan za čoveka Terencijevog porekla? A bilo je

poznato da je Emilijan grčke klasike znao gotovo napamet. Kad

je Kartagina nestala u plamenu 146. godine pre nove ere, jedan

svedok video ga je kako proliva suze i čuo ga je kako napamet

recituje odgovarajući stih o padu Troje iz Homerove Ilijade.

Razmišljao je o tome da bi jednog dana ista sudbina mogla da

zadesi i Rim. Bile te suze krokodilske ili ne, rekle su svoje.

Taj svedok bio je Emilijanov najbliži prijatelj iz sveta

književnosti, grčki istoričar i stanovnik Rima po imenu Polibije.

Oštrouman posmatrač rimske politike kod kuće i u inostranstvu

s jedinstvenom tačkom gledišta i spolja i iznutra, on će se često

pojavljivati u ovom poglavlju – i to kao prvi pisac koji je postavio

neka velika pitanja na koja ćemo pokušati da odgovorimo. Zašto

i kako su Rimljani uspeli da zavladaju tolikim delom

Sredozemlja za tako kratko vreme? Šta je to tako posebno u

rimskom političkom sistemu? Odnosno, kako se sam Polibije

strogo izrazio: „Ko bi bio toliko ravnodušan ili lenj da ne želi da

sazna kako je i pod kakvom političkom organizacijom gotovo čitav naseljeni svet osvojen i pao pod isključivu rimsku vlast za

manje od pedeset tri godine, što je nezapamćeno?“ Zaista, ko?



Osvajanja i posledice



Polibijeve „pedeset tri godine“ obuhvataju kraj trećeg i početak

drugog veka pre nove ere, ali Rimljani su se prvi put suočili s

prekomorskim neprijateljem nekih šezdeset godina ranije. Taj

neprijatelj bio je Pir, vladar jedne kraljevine u severnoj Grčkoj

koji je 280. godine pre nove ere doplovio u Italiju da pomogne

gradu Tarentumu u ratu protiv Rimljana. Njegova šala na

sopstveni račun – da su ga pobede protiv Rimljana stajale toliko

ljudi da sebi ne može da priušti više nijednu – osnova je

savremene fraze „Pirova pobeda“ za pobedu koja toliko košta da

je ravna porazu.

Ova fraza je vrlo blaga prema rimskoj strani priče pošto je Pir

bio veoma dorastao protivnik. Hanibal ga je navodno smatrao

najvećim vojskovođom posle Aleksandra Velikog, a sudeći po

brojnim blagonaklonim anegdotama bio je vrlo prijatan i

zabavan. On je prvi izveo majstoriju dovođenja slonova u Italiju

i jednom prilikom je navodno bezuspešno pokušao da pomete

jednog gosta Rimljanina tako što je povukao zavesu iza koje je

stajao slon. On je takođe prvi lik iz istorije Rima čiji pouzdan

portret imamo.





30. Ovaj Pirov portret načinjen više od dva veka posle njegov smrti

pronađen je u raskošnoj vili neposredno izvan Herkulanuma i

verovatno se oslanja na sliku načinjenu za njegovog života. Postoji

nekoliko starijih „portreta“ Rimljana i njihovih neprijatelja, ali

nijedan ne može pouzdano da se poveže s istorijskim ličnostima.

Ovde prvi put vidimo pravo lice neke ličnosti iz rimske istorije.





31. Katastrofalni rimski pohod u severnu Afriku tokom Prvog

punskog rata dobio je herojski ton zahvaljujući priči Marka Atilija

Regula. Posle rimskog poraza 255. godine pre nove ere, Kartaginjani

su pustili Regula da se vrati kući i ugovori primirje pod uslovom da

se sam vrati. U Rimu se Regul snažno protivio bilo kakvom

mirovnom sporazumu, a onda je kao pravi Rimljanin održao reč i

vratio se u Kartaginu da izgubi život. Ova slika iz devetnaestog veka

prikazuje ga kako poslednji put napušta Rim uprkos molbama

porodice.



Od Pirove invazije do 146. godine pre nove ere – kada su

Rimljani razorili i Kartaginu na kraju sukoba koji se naziva

Trećim punskim ratom (od latinskog Punicus, odnosno

„kartaginski“) i gotovo istovremeno bogati grčki grad Korint –

vodio se gotovo neprestani rat između Rima i njegovih

neprijatelja na italijanskom poluostrvu i preko mora. Jedan

drevni naučnik izdvojio je godinu „kada su konzuli bili Gaj Atilije i Tit Manlije“ (235. pre nove ere) kao jedinu u tom periodu

u kojoj nije bilo borbi.

Najčuveniji i najrazorniji sukobi bila su prva dva Punska rata

protiv Kartagine. Prvi je trajao više od dvadeset godina (od 264.

do 241. godine pre nove ere) i uglavnom se vodio na Siciliji i

okolnim morima, osim jednog katastrofalnog rimskog pohoda

na samu Kartaginu u severnoj Africi. Završio se tako što je

Sicilija potpala pod rimsku vlast – a posle nekoliko godina i

Sardinija i Korzika, mada epitaf na grobu Barbatovog sina

preteruje s njegovim podvizima u „zauzimanju“ Korzike.

Nedavno je s dna Sredozemnog mora izvučen otpad iz poslednje

pomorske bitke između Rimljana i Kartaginjana. Uz samu obalu

Sicilije, blizu mesta gde je trebalo da se sukobe dve ote,

podvodni arheolozi koji istražuju tu oblast još od 2004. izvukli

su nekoliko bronzanih kljunova potopljenih ratnih brodova

(uglavnom rimskih, ali i jednog kartaginskog), zajedno s

najmanje osam bronzanih šlemova – na jednom se nalaze

tragovi nekog punskog gra ta koji je verovatno ugrebao njegov

stradali vlasnik – i glinenim amforama u kojima su verovatno

bile brodske zalihe (vidi tablu 8).

U vrlo različitim geografskim razmerama vodio se Drugi

punski rat od 218. do 201. godine pre nove ere. Iz tog rata

najbolje se pamti herojski neuspeh Hanibala koji je prešao Alpe

sa slonovima (više propagandnim trikom nego praktičnim

vojnim sredstvom) i naneo ogromne gubitke Rimljanima u

Italiji, pre svega 216. godine u Bici kod Kane na jugu. Tek posle

više od deset godina nerešenog ratovanja Hanibala je

kartaginska vlast, sve uznemirenija zbog čitave pustolovine i

sada suočena s vojskom Scipiona Afrikanca, pozvala kući. No, to

nije bio samo italijanski i severnoafrički rat. Počeo je sukobom Rimljana i Kartaginjana u Španiji, pa su se Rimljani tamo borili

većim delom drugog veka pre nove ere. Osim toga, mogućnost

makedonske podrške Hanibalu gurnula je Rimljane u niz ratova

u severnoj Grčkoj koji su se završili kada je makedonskog kralja

Perseja 169. godine pre nove ere porazio Emilije Paul, biološki

otac Scipiona Emilijana. Uskoro je Rim zavladao čitavom

takozvanom kopnenom Grčkom.

Što je još važnije, Rimljani su vodili i žestoke borbe s Galima

na dalekom severu Italije krajem trećeg veka pre nove ere.

Povremeno su izvodili i napade preko Jadranskog mora,

delimično da bi izašli na kraj s piratima (što je bio opšti naziv za

sve „neprijatelje na brodovima“) koji su uživali podršku kraljeva

i plemena na drugoj obali – ili se bar tako govorilo. A 190. godine

pre nove ere, pod zapovedništvom Scipiona Azijatika odlučno su

porazili sirijskog kralja Antioha „Velikog“. On ne samo što je

brižljivo oponašao Aleksandra Velikog i shodno tome jačao svoju

bazu moći, nego je i pružio utočište Hanibalu, već prognanom iz

Kartagine, koji mu je navodno davao časove veštine ratovanja

protiv Rimljana.

Vojni pohodi bili su najvažnija odlika rimskog života, a

rimski pisci su istoriju tog perioda, baš kao što sam ja upravo

učinila, beležili prema nizu ratova dajući im krasne nazive od

kojih su se mnogi zadržali do danas. Kad je Salustije svoj esej o

Katilininoj zaveri nazvao Rat protiv Katiline, odnosno Bellum

Catilinae, možda je odavao počast, a možda lako ismevao,

rimsku tradiciju posmatranja rata kao strukturalnog načela

istorije. Ta tradicija nastala je mnogo ranije. Sačuvan je delić

Enijevog epa o istoriji Rima u kom se otvoreno spominje „Drugi

punski rat“ u kom se on borio kao rimski saveznik, a napisan je

pre nego što je započet Treći punski rat.

U praktičnom smislu Rimljani su trošili ogromna sredstva

na ratove, a čak i kao pobednici plaćali su veliku cenu u ljudskim

životima. Tokom ovog perioda deset do dvadeset pet odsto

rimskih odraslih muškaraca služilo je u legijama svake godine,

što je mnogo veći procenat nego u bilo kojoj preindustrijskoj

državi, a viša procena jednaka je procentu mobilisanih u Prvom

svetskom ratu. Dvostruko više legija borilo se kod Kane nego

kod Sentinuma osamdesetak godina ranije – što je prikladan

pokazatelj sve većih razmera tih sukoba i još složenije i

zahtevnije logistike opremanja, snabdevanja i prevoza teretnim

životinjama. Vojsci koju su Rimljani i saveznici izveli u Bitku kod

Kane, na primer, trebalo bi dnevno oko sto tona samo pšenice.

Trgovina s lokalnim zajednicama koju ovo podrazumeva,

prikupljanje stotina tovarnih životinja koje su povećavale

potrošnju jer su jele deo onoga što su nosile i mreže raspodele

zaliha bili bi nezamislivi početkom veka.

Mnogo je teže odrediti broj žrtava: nije bilo sistematskog

popisivanja poginulih na drevnim bojištima, a sve brojeve

navedene u starim tekstovima treba posmatrati podozrivo, kao

žrtve preterivanja, nesporazuma i strašnih prepisivačkih

grešaka srednjovekovnih monaha tokom godina. Ipak, ukupni

broj rimskih gubitaka koji je Livije izneo za sve bitke u prvih

trideset godina drugog veka pre nove ere koje spominje – znači

bez masivnih gubitaka u borbama protiv Hanibala – iznosi

nešto preko pedeset pet hiljada. To je suviše malo. Verovatno je

postojala rodoljubiva sklonost da se rimski gubici umanje, nije

jasno da li su pored rimskih građana uračunati i saveznici,

sigurno je bilo bitaka i okršaja kojih nema na Livijevom spisku, a

sigurno je bilo mnogo onih koji su umrli kasnije od posledica

ranjavanja (drevno oružje uglavnom je bilo delotvornije u ranjavanju nego u ubijanju; smrt je sledila kasnije, od infekcija).

No, ovo nam daje nekakvu sliku cene u ljudskim životima samo

na rimskoj strani. Broj žrtava poraženih strana još je teže

proceniti, ali je sigurno bio veći.

No, neophodno je zagledati se preko ovog krvoprolića, koliko

god bilo strašno, u stvarnost i organizaciju rata i istražiti

unutrašnju politiku na kojoj se temeljilo rimsko širenje, kao i

rimske ambicije i širu geopolitiku drevnog Sredozemlja koja je

možda te ambicije podsticala. Polibije je najvažniji vodič, ali

postoje i drugi živopisni dokazi iz tog vremena – često

dokumenti urezani u kamen – koji nam omogućavaju da

ispratimo neka uzajamna dejstva između Rima i spoljnog sveta.

Sačuvana su svedočanstva koja iz prve ruke beleže zapanjujuća

iskustva izaslanika malih grčkih gradova u Rimu, i još možemo

da čitamo tekstove podrobnih ugovora između Rima i drugih

država. Najstariji odlomak, iz 212. godine pre nove ere, deo je

mnogo dužeg sporazuma između Rima i grupe grčkih gradova i

iznosi precizna pravila podele ratnog plena: u osnovi, gradovi i

kuće idu Grcima, sva pokretna imovina Rimljanima.

Prekomorski vojni uspesi imali su važne posledice i za sam

Rim. Književna revolucija je samo jedan njihov deo. Do sredine

drugog veka pre nove ere rimski narod je zahvaljujući zaradi od

ratovanja postao daleko najbogatiji u njima poznatom svetu.

Hiljade i hiljade zarobljenika postale su ropska radna snaga na

rimskim poljima, u rudnicima i radionicama, prirodna

bogatstva iskorišćavala su se više nego ikada i hranila su rimsku

proizvodnju i privredni rast. Zlatne poluge uzete (ili ukradene)

iz bogatih istočnih gradova i kraljevstava kolicima su se unosile

u dobro čuvani podrum Saturnovog hrama na Forumu koji je služio kao državna riznica, a dovoljno je preostajalo da napuni

džepove vojnika, od najviših zapovednika do najmlađih regruta.

Rimljani su svakako imali šta da slave. Nešto sredstava

uloženo je u javne radove, od nove lučke opreme i ogromnih

skladišta na Tibru do mnoštva novih hramova podignutih u

znak zahvalnosti bogovima koji su obezbedili pobede i doneli to

bogatstvo. A lako je zamisliti opštu radost kad je 167. godine pre

nove ere Rim postao država bez poreza: riznica je bila toliko

puna – zahvaljujući delimično plenu iz nedavne pobede nad

Makedoncima – da je neposredno oporezivanje rimskih građana

ukinuto, osim u slučaju preke potrebe, mada su i dalje morali da

plaćaju brojne namete kao što su carina ili posebni porez na

oslobađanje robova.

No, i ove promene su remetile stabilnost. Nije samo šačica

mrgodnih rimskih moralista brinula zbog opasnih posledica tog

silnog bogatstva i „luksuza“ (kako su to oni nazivali). Širenje

rimske vlasti podstaklo je široke rasprave i paradokse o mestu

Rima u svetu, o tome šta se računa kao „rimsko“ kad je toliki deo

Sredozemlja pod rimskom kontrolom, gde je sada granica

između varvarstva i civilizacije i s koje strane te granice se Rim

nalazi. Kada su, na primer, krajem trećeg veka pre nove ere

rimske vlasti toplo dočekale boginju Veliku majku s visoravni

današnje Turske i svečano je postavili u hram na Palatinu s

njenom pratnjom samouškopljenih samobičujućih dugokosih

sveštenika – koliko je to bilo rimsko?

Drugim rečima, pobede su donosile sopstvene nevolje i

paradokse. No, čak i de nicija „pobede“ i „poraza“ može biti

nejasna. Tu nesigurnost oštro otkriva priča o Bici kod Kane u

Drugom punskom ratu. Govori nam o strategiji, taktici i pravom

licu drevne borbe, ali za Polibija – a možda i za Hanibala – pokrenula je pitanje da li je rimski najozloglašeniji poraz možda

na neki način bio najjači pokazatelj rimske moći.



Kana i neuhvatljivo lice bitke



Godine 216. pre nove ere rimske vlasti izvele su, kako Livije

kaže, „veoma nerimski obred.“ U centru grada žive su zakopali

dva Grka i dva Gala. Tada su se Rimljani najviše približili

podnošenju ljudskih žrtava bogovima, a Livijev stid dok o tome

pripoveda je očigledan. No, to nije bio jedini put da su to uradili:

isti obred izveden je 228. godine pre nove ere, u vreme opasnosti

od galske invazije sa severa, i ponovo 113. godine pre nove ere,

kada je gradu zapretila slična invazija. Godine 216. povod za

podnošenje ove žrtve bila je Hanibalova pobeda kod Kane,

tristotinak kilometara jugoistočno od Rima, koja je ostavila

ogroman broj mrtvih Rimljana posle samo jednog popodneva

borbe (procene su da je rimskih žrtava bilo između četrdeset i

sedamdeset hiljada – drugim rečima, u proseku oko sto mrtvih

u minutu). Postoje raznovrsne nejasnoće u vezi s ovim svirepim

obredom. Zašto taj izbor nacionalnosti? Kakve veze ima ovaj

obred sa sličnim zakopavanjem živih Vestalki osuđenih da su

prekršile zavet čednosti (to se takođe dogodilo 216. i 113.

godine pre nove ere)? Ovo svakako ukazuje na strah i paniku koji

su obuzeli Rim posle – da to za promenu pogledamo s njegove

tačke gledišta – Hanibalove zapanjujuće pobede.

Bitka kod Kane i čitava istorija Drugog punskog rata i danas

opčinjavaju vojskovođe, učene ljude i istoričare. Verovatno se

nijedan rat nije toliko puta ponovo vodio u toliko studija i

slušaonica, niti su ga tako brižljivo proučavali vojnici modernog vremena, od Napoleona preko feldmaršala Montgomerija do

generala Nomana Švarckopfa. Uzroci tog rata ostaju okruženi

nagađanjima i pretpostavkama, zamagljeni danas koliko bili i

tada. Za Rimljane je taj rat kasnije postao još jedan sudar

supersila i tema za epsku poeziju. Vergilijeva Enejida daje mu

čak mitsko poreklo u rimskoj predistoriji, kada je Eneja otišao da

osnuje Rim i napustio kartaginsku kraljicu Didonu koja se bacila

na lomaču – proklevši njega i čitav njegov rod. U stvarnosti je

vrlo teško shvatiti i rimske i kartaginske ciljeve. Kartagina je, s

vrhunskim položajem na obali severne Afrike, s odličnim

lukama i veličanstvenijim gradskim krajolikom od tadašnjeg

Rima, imala široke trgovačke interese na zapadnom

Sredozemlju i možda je s dobrim razlogom strepela od sve veće

moći svoj italijanskog suparnika. Drevni i savremeni pisci

ukazivali su, u različitom stepenu, na rimsko izazivanje

Hanibala u Španiji i na Hanibalovu kivnost na Rim zbog pobede

u Prvom punskom ratu. Prema poslednjem prebrojavanju

postoji najmanje trideset verzija istinskih razloga ovog sukoba.

Za mnoge analitičare strategijske odluke Rimljana i

Kartaginjana posebno su zanimljive i rečite. Što se tiče Hanibala

zanimanje seže mnogo dalje od omiljene zagonetke kojom je

putanjom preko Alpa mogao da povede slonove i da li bi njegova

navodna ideja da razbije alpske stene tako što će ih prelivati

sirćetom ikada uspela (verovatno ne bi). Glavno pitanje je

oduvek bilo zašto, za ime sveta, posle velike pobede kod Kane

nije krenuo da zauzme sam Rim dok je imao prilike, nego je dao

Rimljanima vremena da se oporave. Livije je zamislio jednog od

Hanibalovih zapovednika po imenu Maharbal kako mu govori:

„Ti umeš da izvojuješ pobedu, Hanibale; ali ne znaš da je

iskoristiš.“ Montgomeri je jedan od brojnih kasnijih vojskovođa koji bi se saglasili s Maharbalom. Hanibal je bio vrhunski ratnik

i smeli pustolov kome je konačna nagrada bila nadohvat ruke,

ali zbog nekog nedokučivog razloga (gubitka nerava ili neke

karakterne mane) nije je uzeo. Otuda potiče njegov tragični sjaj.

Kasnija konačna pobeda Rimljana naglašava mnogo

prizemniji sukob strategije i načina ratovanja između Kvinta

Fabija Maksima Verukosa Kunktatora – poslednja tri imena

znače „najveće, bradavičavo, oklevalo“, što je Rimu svojstvena

mešavina razmetljivosti i realizma – s jedne strane i Scipiona

Afrikanca s druge. Fabije Kunktator preuzeo je zapovedništvo

neposredno pred bitku kod Kane, pokušavao je da izbegne

predodređenu bitku protiv Hanibala i igrao je igru čekanja

kombinujući gerilsku taktiku s politikom spaljene zemlje da

izmori neprijatelja (otuda nadimak „Oklevalo“). Neki

posmatrači misle da je ova lukava taktika uglavnom bila

korisna. Uprkos svom bliskom prijateljstvu s Afrikancem, Enije

pripisuje Fabiju zasluge za opstanak Rima: „Jedan čovek sam

nam je obnovio državu oklevajući [cunctando]“, napisao je.

Džordž Vašington, „američki Kunktator“ kako su ga ponekad

zvali, odlučio se za sličnu taktiku početkom američkog Rata za

nezavisnost. Mrcvario je neprijatelja umesto da ga neposredno

napada, a čak i britansko levičarsko Fabijansko društvo uzelo je

Kunktatorovo ime i primer – poruka je glasila: „Ako želiš da

revolucija bude uspešna, moraš, kao Fabije, da čekaš.“ No, uvek

je bilo onih koji su smatrali Fabija tromim i neodlučnim, a ne

mudrim strategom, za razliku od daleko smelijeg Scipiona

Afrikanca koji je posle nekog vremena preuzeo zapovedništvo i

ubedio senat da mu dozvoli da premesti rat u Afriku i dokrajči

Hanibala tamo. Opisujući tu sednicu senata Livije iznosi

uglavnom izmišljenu raspravu između opreznog postarijeg Fabija i Afrikanca, energične zvezde u usponu. Time naglašava

ne samo njihove različite pristupe ratu, nego i različita

shvatanja rimskog virtusa. Da li „muževnost“ obavezno znači

brzinu i energiju? Može li heroj da bude spor?

No, biti general posle bitke ume da zavede, naročito kada je

reč o rekonstrukciji događaja u svakoj pojedinačnoj bici.

Razgovori o taktici i svi blistavi vojni dijagrami koji obično uz

njih idu nude nam veoma pročišćenu verziju rimskog načina

ratovanja i uveravaju nas da o licu rimske bitke znamo više nego

što zapravo znamo – čak i o tako značajnim bitkama kao što je

bila Kana. Tačno je da postoje dugački prikazi Polibija (koji je

možda razgovarao s očevicima), Livija i drugih istoričara, ali

nisu međusobno saglasni u pojedinostima, teško ih je pratiti i

mestimično gotovo potpuno gube smisao. Mi čak ne znamo ni

gde se bitka tačno odigrala, a različita mesta koja se navode

posledica su pokušaja da se usklade protivrečne verzije drevnih

pisaca s terenom kakav je onda mogao biti, uključujući i

promenu toka obližnje reke. Štaviše, uprkos gotovo mističnom

savremenom divljenju prema Hanibalovom ratnim planovima

za bitku kod Kane koji se još proučavaju na vojnim

akademijama, oni isu bili ništa više od lukavog načina da zađe

neprijatelju iza leđa. Tu smicalicu su drevni zapovednici

koristili uvek kad su mogli jer je pružala najbolju priliku za

opkoljavanje protivnika i jedini pouzdan način ubijanja i

zarobljavanja u velikom broju.

Zapravo je teško videti kako je pre njenija taktika mogla da

se primeni u drevnoj bici s više od sto hiljada učesnika. Kako su

zapovednici mogli da izdaju delotvorna naređenja jedinicama i

kako su uopšte znali šta se dešava na različitim delovima bojnog

polja je gotovo potpuna misterija. Kad se tome dodaju i višejezične snage, plaćenici iz drugih zemalja i rimski saveznici

koji nisu govorili latinski, čudnovate pojave (neki Gali po svemu

sudeći borili su se nagi), konjanici koji se trude da manevrišu i

bore se bez stremena (kasniji izum) i, u nekim okršajima (ali ne

kod Kane jer su Hanibalovi do tada svi uginuli) ranjene slonove

kako izbezumljeno trče nazad u sopstvene linije, dobija se slika

potpunog rasula. Emilije Paul možda je to imao u vidu kad je

primetio: „Čovek koji zna kako da pokori u bici takođe zna kako

da priredi gozbu i organizuje igre.“ Obično se smatra da je mislio

na vezu između vojne pobede i predstave, ali je možda

nagoveštavao da talenat uspešnog vojskovođe ne prevazilazi

osnovnu organizacionu stručnost.

U svakom slučaju, Bitka kod Kane bila je ključna prekretnica

Drugog punskog rata i šire istorije rimske vojne ekspanzije

upravo zato što su Rimljani izgubili toliko ljudi i gotovo ostali

bez novca. Osnovnom bronzanom novčiću – asu – tokom rata je

smanjena težina s gotovo trista grama na nešto preko pedeset, a

Livije priča kako su 214. godine pre nove ere rimski pojedinci

pozivani da neposredno plate mornare za otu, što jasno

prikazuje rodoljublje usred ratnog napora i praznu državnu

blagajnu, ali i činjenicu da je uprkos krizi još bilo gotovog novca

u privatnim rukama. Gotovo sve druge drevne države u takvim

nevoljama bile bi prisiljene na predaju. Ništa toliko ne naglašava

važnost rimskih ogromnih rezervi građanstva i savezničkog

ljudstva od jednostavne činjenice da je Rim nastavio da ratuje.

Sudeći po Hanibalovim potezima kod Kane i on je to shvatio.

Možda ga nije gubitak nerava sprečio da krene na Rim. Shvativši

da savezničko ljudstvo održava rimsku silu, posvetio se sporom

postupku pridobijanja rimskih saveznika u Italiji – imao je nešto

uspeha, ali nikada dovoljno da potkopa rimsku izdržljivost.

Polibije je sigurno imao to na umu kad je odlučio da u svoju

Istoriju ubaci dugu digresiju o snazi rimskog političkog sistema

u vreme Bitke kod Kane. Opšti cilj mu je bio da objasni zašto su

Rimljani pokorili svet, a deo objašnjenja ležao je u snazi i

stabilnosti rimske unutrašnje političke strukture. Njegov zapis

je prvi sačuvani manje-više savremeni opis rimskog političkog

života (Polibije je pisao pedeset godina kasnije, ali je ubacivao i

zapažanja iz svog vremena), a istovremeno je i prvi pokušaj

teorijske analize delovanja rimske politike koji ni do danas nije

izgubio na važnosti.



Polibije o politici Rima



Polibije je poznavao Rim i kao prijatelj i kao neprijatelj i bio je u

jedinstveno povoljnom položaju da razmišlja o usponu grada i

njegovim ustanovama. Rođen u porodici političkih aristokrata

na Peloponezu, imao je tridesetak godina 168. godine pre nove

ere kada je Emilije Paul porazio kralja Perseja i našao se međi

hiljadu grčkih zarobljenika odvedenih u Rim u okviru političke

čistke ili mera predostrožnosti koje su usledile.

Većina tih zarobljenika smeštena je u laki režim kućnog

pritvora i razbacana po gradovima Italije. Polibije, već poznat

kao pisac, imao je više sreće. Brzo se zbližio s Emilijanom (po

svemu sudeći upoznali su se pozajmljujući jedan drugom

knjige) i njegovoj porodici je odobreno da ostane u Rimu gde je

postao praktično mladićev tutor blizak „kao otac sa sinom“.

Delići Polibijevih saveta Emilijanu i dalje su se navodili, tačno ili

pogrešno, dva veka kasnije. „Nemoj nikada da se vratiš sa Foruma“, navodno je rekao Emilijanu, „a da nisi stekao bar

jednog novog prijatelja.“

Preživeli taoci pušteni su oko 150. godine pre nove ere. Bilo

ih je svega trista, a jedan Rimljanin bez dlake na jeziku navodno

se požalio što senat gubi vreme „raspravljajući da li neke

ostarele Grke treba da sahrane ovdašnji ili grčki pogrebnici.“ No,

Polibije se uskoro ponovo sastao sa svojim rimskim

poznanicima, putovao je s vojskom u Kartaginu i delovao kao

posrednik u pregovorima posle razaranja Korinta 146. godine

pre nove ere. I dalje je pisao svoju Istoriju koja je na kraju imala

preko četrdeset knjiga, a uglavnom se bavila vremenom između

220. i 167. godine pre nove ere, s kratkim osvrtom na Prvi

punski rat i pogovorom koji je priču doveo do 146. godine pre

nove ere. Kojim god da je čitaocima, grčkim ili rimskim, Polibije

namenio svoje delo, ono je postalo važan priručnik za kasnije

Rimljane koji su se trudili da shvate uspon svog grada. Svakako

je bilo na Livijevom stolu dok je pisao svoju Istoriju.

Sasvim predvidivo, savremeni istoričari ne znaju gde da

postave granicu između Polibija rimskog taoca i kritičara rimske

vladavine i Polibija rimskog saradnika. On je svakako ponekad

vešto održavao ravnotežu između svojih različitih lojalnosti, u

jednom trenutku dajući iza zavese savet istaknutom sirijskom

taocu kako da pobegne iz pritvora dok u svojoj knjizi tvrdi da je

na dan velikog bekstva bio kod kuće „bolestan u postelji“. No,

kakav god da je bio njegov politički stav, bio je u prednosti jer je

poznavao obe strane rimske priče i imao prilike da razgovara s

nekim najvažnijim rimskim igračima. Secirao je rimsku

unutrašnju organizaciju – za koju je tvrdio da je temelj rimskih

uspeha u inostranstvu – s tačke gledišta koja je ujedinila

decenije iskustva iz prve ruke i pre njenost grčke političke teorije koju je izučio kod kuće. Ukratko, njegov rad je jedan od

najstarijih preživelih pokušaja uporedne političke antropologije.





32. Ovu skulpturu Polibija postavio je u drugom veku nove ere u

jednom malom grčkom gradu čovek koji je tvrdio da mu je potomak.

Polibijev jedini preživeli „portret“ najverovatnije ga ne prikazuje realistično. Zapravo, odeven je u odeću ratnika klasične Grčke iz

petog veka pre nove ere, trista godina pre njegovog vremena. Da sve bude još zamršenije, originalna skulptura je izgubljena i preživela je

samo kao ovaj gipsani odlivak.



Nije iznenađenje što je njegov zapis čudesna mešavina

oštroumnog opažanja, zbunjenosti i povremenih očajničkih

pokušaja da teoretizuje rimsku politiku pod sopstvenim

uslovima. On je pažljivo odmeravao svoje rimsko okruženje i

svoje nove rimske prijatelje. Zapazio je, na primer, važnost

religije ili „straha od bogova“ u kontroli rimskog ponašanja, i na njega je snažan utisak ostavila sistematska delotvornost rimske

organizacije: otuda njegova važna – ali često preskakana –

rasprava o unutrašnjem mehanizmu vojske s pravilima kako se

podiže vojni logor, na kom mestu se postavlja konzulov šator,

kako se organizuje legionarska teretna povorka i o surovom

sistemu discipline. Bio je takođe dovoljno pametan da vidi ispod

površine raznih rimskih običaja i omiljenih razonoda i uoči

njihovu društvenu važnost. Sve te priče o rimskoj hrabrosti,

herojstvu i samopožrtvovanju koje je sigurno čuo kako se

pričaju i prepričavaju oko vojničkih vatri ili za trpezom – ne

služe samo za zabavu, zaključio je. Njihova uloga je da

podstaknu mlade da oponašaju smele podvige njihovih predaka;

bile su jedna strana duha oponašanja, ambicije i međusobnog

nadmetanja koji je vladao elitnim rimskim društvom

Druga strana ovoga – koju on pretvara u dugačku, mada

pomalo sablasnu, studiju slučaja – nalazi se u pogrebima

„istaknutih ljudi“. Polibije je svakako video dovoljno tih obreda

da shvati njihovo dublje značenje. Telo se, objašnjava, iznosilo

na Forum i polagalo na govornicu, nekako poduprto u uspravni

položaj tako da ga svi vide. U povorci iza tela članovi porodice

nosili su maske pokojnikovih predaka i odeću odgovarajuću za

sve dužnosti koje je obavljao (purpurom obrubljene toge i tako

dalje), kao da su svi oni prisutni „živi i zdravi“. Govor koji je

držao neki član porodice počinjao je podvizima pokojnika, ali je

prelazio na karijere svih likova u povorci koji su do tada posedali

na stolice od slonovače, ili makar obložene slonovačom,

poređane uz pokojnika. „Najvažnije dejstvo ovoga“, zaključuje

Polibije, „jeste nadahnuće mladim naraštajima da izdrže sve

nedaće zarad opšteg dobra u nadi da će osvojiti slavu koja

pripada hrabrima.“

Ovo je prilično ružičasta slika takmičarske strane rimske

kulture. Nekontrolisano nadmetanje na kraju je više naštetilo

Republici nego što joj je koristilo. Čak i pre toga moglo se

zaključiti da je na svakog mladog Rimljanina nadahnutog da

dostigne uspehe svojih predaka postojao jedan opterećen

tradicijom i očekivanjima koja se pred njega ostavljaju – kao što

bi i Polibije shvatio da je odlučio da razmisli o svim pričama iz

rimske kulture o sinovima koji su ubili svoje očeve. No, taj stav

lepo je izražen u još jednom epitafu iz grobnice Scipiona, a

primamljivo misliti da ga je i Polibije pročitao: „Stvorio sam

potomstvo. Trudio sam se da moja dela budu ravna delima

moga oca. Dobio sam pohvale svojih predaka koji se raduju što

sam njihov. Moja karijera oplemenila je moju lozu.“

No, u srcu Polibijevih argumenata leže veća pitanja. Kako bi

se opisao rimski politički sistem u celini? Kako on dejstvuje?

Napisani rimski ustav nikada nije postojao, ali Polibije je Rim

smatrao savršenim praktičnim primerom stare grčke lozofske

ideje: „mešavine ustrojstva“ koja kombinuje najbolje strane

monarhije, aristokratije i demokratije. Konzuli – koji su imali

vrhovnu vojnu vlast, mogli su da sazivaju skupštine i izdaju

zapovesti drugim zvaničnicima (osim plebejskim tribunima) –

predstavljali su monarhijski činilac. Senat, koji je do Polibijevog

vremena preuzeo nadzor nad rimskim nansijama,

odgovornost za pregovore s drugim gradovima i praktičnu

kontrolu zakona i bezbednosti na rimskim i savezničkim

teritorijama, bio je aristokratski činilac. Narod je predstavljao

demokratski činilac. To nije bila demokratija niti „narod“ u

savremenom smislu: nije bilo opšteg prava glasa u drevnom

svetu – žene i robovi nikada nigde nisu dobili zvanična politička

prava. Polibije je mislio na muške građane u celini. Kao u klasičnoj Atini, oni su, i samo oni, birali državne službenike,

prihvatali ili odbacivali zakone, donosili konačne odluke o

ulasku u rat i dejstvovali kao sud za teže prestupe.

Tajna je, kaže Polibije, u osetljivom odnosu kontrole i

ograničenja između konzula, senata i naroda tako da nikada ne

prevlada ni monarhija, ni aristokratija ni demokratija. Konzuli,

na primer, možda imaju puno, monarhističko zapovedništvo u

ratnom pohodu, ali narod prvo mora da ih izabere, a

nansiranje je zavisilo od senata – a senat je odlučivao hoće li

uspešnom zapovedniku na kraju pohoda biti dodeljen trijumf,

dok je narod morao da odobri svaki sporazum koji je možda

sklopljen. I tako dalje. Ta ravnoteža i kontrola unutar političkog

sistema, tvrdio je Polibije, stvarala je unutrašnju stabilnost na

kojoj je Rim gradio svoje uspehe.

Ovo je mudra analiza, osetljiva na sićušne razlike i pre njene

nijanse po kojima se politički sistemi razlikuju jedni od drugih.

Naravno, ponekad je Polibije pokušavao silom da ugura politički

život koji je video u Rimu u grčki analitički model. Izrazi kao što

je „demokratija“ u njegovoj raspravi, na primer, potpuno su

zavaravajući. Demokratija (demokratia) je bila politički i jezički

ukorenjena u grčki svet, nikada nije bila opšti poklič Rima, čak

ni u ograničenom drevnom smislu niti među najradikalnijim

rimskim popularnim političarima. U većini sačuvanih

konzervativnih tekstova ta reč znači nešto blisko „vladavini

rulje“. Nema svrhe pitati se koliko je „demokratska“ bila politika

republikanskog Rima: Rimljani su se borili za slobodu, a ne za

demokratiju. No, na drugi način, podstičući svoje čitaoce da

drže na oku ljude u svojoj slici rimske politike i posmatraju

izvan moći izabranih zvaničnika i aristokratskog senata, Polibije

je pokrenuo važnu raspravu koja traje i danas. Koliko je uticajan bio glas naroda u rimskoj republikanskoj politici? Ko je

kontrolisao Rim. Kako bismo okarakterisali ovaj rimski politički

sistem?

Lako bi bilo naslikati sliku rimskih političkih procesa koji se

odvijaju pod potpunom kontrolom bogate manjine. Posledica

Sukoba staleža nije bila narodna revolucija, nego stvaranje nove

upravljačke klase koju su činili bogati plebejci i patriciji. Prvi

uslov za izbor na većinu političkih dužnosti bilo je bogatstvo.

Niko nije mogao da se kandiduje ako ne prođe nansijski test

koji je isključivao većinu građana; tačan iznos neophodan za

kandidaturu nije poznat, ali po svemu sudeći postavljen je na

vrh hijerarhije cenzusa, na takozvani konjanički stepen. Kad su

se ljudi okupljali da glasaju, sistem glasanja bio je namešten u

korist bogatih. Već smo videli kako se to radilo u Centurijatskoj

skupštini koja je birala više zvaničnike: ako se bogate centurije

ujedine, mogu da odluče o rezultatu tako da siromašnije

centurije nemaju ni priliku da glasaju. Druga glavna skupština,

zasnovana na geografskoj podeli bila je u teoriji pravednija, ali

ne obavezno i u praksi. Od trideset pet geografskih oblasti

konačno utvrđenih 241. godine pre nove ere (do tada se broj

povećavao jer se status građana širio po Italiji) samo četiri su

obuhvatale sam grad. Preostala trideset jedna oblast pokrivala je

daleke seoske teritorije. Kako se moglo glasati samo lično u

gradu, uticaj onih koji su imali vremena i novca za prevoz bio je

ogroman; glasovi žitelja samog grada imali su uticaja samo na

sićušnu manjinu gradskih oblasti. Osim toga, strogo govoreći,

skupštine su služile samo za glasanje o spisku kandidata ili o

predlozima koji su iznosili viši zvaničnici. Nije bilo opšte

rasprave, nikakvi predlozi, čak ni amandmani, nisu mogli da se

podnose; u slučaju svakog predloga zakona za koji znamo skupštine su glasale za ono što je pred njih izneseno. To nije bila

narodna vlast kako je mi shvatamo.

No, postojala je tu i druga strana. Osim zvaničnih ovlašćenja

naroda koja Polibije naglašava, postoje i jasni tragovi šire

političke kulture u kojoj je glas naroda bio ključni činilac.

Glasovi siromašnih bili su važni i svi su se trudili da ih

pridobiju. Bogataši obično nisu bili ujedinjeni, a izbori su bili

prava nadmetanja. Zvaničnici i kandidati za položaje silno su se

trudili da ubede ljude da glasaju za njih ili za njihove predloge

zakona i posvećivali su ogromnu pažnju usavršavanju tehnike

besedništva koja će im to omogućiti. Zanemarivali su ili

ponižavali siromašne na sopstvenu štetu. Jedna osobita crta

rimske političke scene bili su poluzvanični sastanci (contiones),

često održavani neposredno pre glasanja u skupštinama, na

kojima su suparnici pokušavali da pridobiju okupljene za svoje

stavove (Ciceron je, na primer, Drugu i Četvrtu besedu protiv

Katiline održao na takvim skupovima). Koliko su česti i

posećeni bili takvi skupovi mi ne znamo pouzdano, ali postoji

nekoliko nagoveštaja da je na njima bilo političke strasti,

vatrenog oduševljenja i dosta galame. Jednom prilikom, u

prvom veku pre nove ere, navodno se toliko vikalo da je jedna

nesrećna vrana koja je letela pored skupa pala na zemlju,

omamljena.

Sačuvane su i razne anegdote o važnosti i ozbiljnosti

pridobijanja glasača i o tome kako su se glasovi dobijali ili gubili.

Polibije priča neobičnu priču o sirijskom kralju Antiohu

Četvrtom „Epifanesu“ („slavnom“ ili čak „očiglednom bogu“),

sinu Antioha Velikog kog je „potukao“ Scipion Azijatik. On je u

mladosti proveo više od deset godina u Rimu kao talac pre nego

što ga je zamenio jedan mlađi rođak, onaj kog je Polibije kasnije posavetovao kako da pobegne. Po povratku na istok, Antioh

Četvrti poneo je sa sobom razne rimske navike koje je pokupio

tokom svog zatočeništva. Uglavnom su bile vezane na

pokazivanje bliskosti s narodom: razgovarao je sa svakim koga

sretne, darivao je nepoznate ljude i obilazio zanatske radnje. No,

što je najčudnije od svega, oblačio je togu i išao po pijacama kao

da je kandidat na izborima, rukovao se s ljudima i tražio njihov

glas. Ovo je zbunjivalo narod u njegovoj blistavoj prestonici

Antiohiji, nenaviknut na takve postupke vladara, pa su mu dali

nadimak „Epimanes“ („budalasti“). No, jasno je da je Antioh u

Rimu između ostalog naučio da su obični ljudi i njihovi glasovi

važni.

Jednako rečita je i anegdota o još jednom pripadniku

porodice Scipiona iz drugog veka pre nove ere, Publiju Korneliju

Scipionu Nasiki. Kandidovao se za rimskog edila i jednog dana

išao je naokolo i prikupljao glasove rukujući se s ljudima (to je

bio uobičajeni postupak, i onda i sada) kad je naišao na jednog

čoveka kome su ruke otvrdle od rada u polju. „Za ime sveta“,

našalio se mladi aristokrata, „da li hodaš na njima?“ Neko ga je

čuo i obični ljudi zaključili su da se on ruga njihovom

siromaštvu i radu. Ne treba ni napominjati da je izgubio izbore.

Dakle, kakav je to bio politički sistem? Ravnoteža između

različitih interesa svakako nije bila ujednačena kao što je Polibije

prikazuje. Siromašni nisu nikada mogli da se popnu na vrh

rimske politike, običan svet nije nikako mogao da preuzme

političku inicijativu, a podrazumevalo se da pojedinac, što je

bogatiji, ima veću političku težinu. No, ova vrsta neravnoteže

poznata je u mnogim savremenim takozvanim demokratijama:

i u Rimu su se bogati i povlašćeni nadmetali za političke

dužnosti, a politička vlast mogla je da se stekne samo na opštim izborima, naklonošću običnih ljudi koji nikada neće imati

dovoljno novca da se sami kandiduju. Kao što je mladi Scipion

Nasika naučio na sopstvenu štetu, uspeh bogataša bio je dar koji

su im davali siromašni. Bogati su morali da nauče da zavise od

naroda u celini.



Carstvo poslušnosti



Polibije je bio uveren da je rimsko stabilno „ustrojstvo“ važan

temelj uspeha u inostranstvu. No, on je iskusio neprijatnu

stranu rimskog rata i takođe je video Rim kao agresivnu silu s

imperijalističkim ciljem da zauzme čitav svet. „Izveli su smeo

pokušaj“, napisao je na kraju svog teksta o Prvom punskom ratu,

„da steknu svetsku vlast i kontrolu – i uspeli su u svojoj nameri.“

Ne slažu se svi s Polibijem. Čak i neki Grci, priznavao je, smatrali

su da su rimska osvajanja uspela „slučajno i nenamerno“. Mnogi

Rimljani su tvrdili da je njihovo prekomorsko širenje bilo

posledica niza pravednih ratova, u smisli da su vođeni uz

neophodnu podršku bogova, u samoodbrani ili u odbrani nekog

saveznika koji su često tražili rimsku pomoć. To uopšte nije bila

agresija.

Da je Polibije poživeo, manje od sto godina posle svoje smrti

video bi velike statue rimskih vojskovođa sa zemaljskom

kuglom u rukama i sigurno bi bio zadovoljan što su njegovi

stavovi potvrđeni. Vizija vlasti nad čitavim svetom svakako je

ležala iz mnogih izraza rimske moći u prvom veku pre nove ere i

kasnije („carstvo bez granica“ kako je Jupiter prorekao u

Vergilijevoj Enejidi). No, Polibije je pogrešio, što njegova priča o

događajima jasno pokazuje, zamišljajući da je tokom ovog prvog perioda Rimljane pokretala ta vrsta imperijalističke ideologije

sticanja ili nekakav osećaj očigledne sudbine. Postojala je žeđ za

slavom, žudnja za osvajanjima i čista pohlepa prema privrednoj

koristi od pobeda na svim nivoima rimskog društva. Nije se

uzalud mogućnošću bogatog plena mamio narod da glasa za

Prvi punski rat. No, kakve god maštarije da su se razmenjivale

na zabavama porodice Scipion, ništa od svega ovoga ne ukazuje

na plan za ovladavanje svetom.

Baš kao i širenje rimske vlasti po Italiji, ova prekomorska

ekspanzija u trećem i drugom veku pre nove ere bila je daleko

zamršenija od poznatog mita o rimskim legijama koje ulaze u

stranu teritoriju, osvajaju je i zauzimaju. Prvo, Rimljani nisu bili

jedini igrači u toj igri. Nisu oni upadali u svet miroljubivih ljudi

koji su gledali svoja posla dok nisu stigle proždrljive siledžije.

Koliko god mi s pravom bili cinični prema rimskim tvrdnjama

da su išli u rat samo odgovarajući na pozive u pomoć svojih

prijatelja i saveznika (ovo je bio izgovor za neke najagresivnije

ratove u čitavoj istoriji), deo pritiska na Rim da se umeša dolazio

je i spolja.

Svet istočnog Sredozemlja, od Grčke do savremene Turske i

dalje, bio je poprište većine rimskih vojnih aktivnosti u tom

periodu. Bio je to svet političkih sukoba, verolomnih

savezništava i neprestanog surovog međudržavnog nasilja,

slično ranoj Italiji, ali u daleko većim razmerama. Bilo je to

nasleđe brzih nemilosrdnih osvajanja Aleksandra Velikog koji je

umro 323. godine pre nove ere pre nego što je morao da se suoči

s pitanjem šta da uradi s pokorenima. Njegovi naslednici stvorili

su suparničke dinastije i ušli u manje-više neprekidni niz ratova

i sporova jedni s drugima i s manjim državama i savezima na

njihovim granicama. Pir je stvorio jednu takvu dinastiju. Antioh Epifanes stvorio je drugu; posle prisilnog boravka u Rimu i

pokušaja uspostavljanja dodira s narodom kod kuće, uspeo je

tokom svoje desetogodišnje vladavine između 175. i 164. godine

pre nove ere da napadne Egipat (dva puta), Kipar, Judeju (gde je

izazvao Ustanak Makabejaca), Patriju i Jermeniju.

Što je moćnije Rim delovao, to su više ove zaraćene strane

gledale Rimljane kao korisne saveznike u lokalnim borbama za

vlast i trudile se da ga privole da upotrebi svoj uticaj u njihovu

korist. Izaslanici s Istoka neprestano su dolazili u Rim, nadajući

se da će dobiti moralnu podršku ili vojnu intervenciju. To je

stalna tema istorijskih zapisa iz tog perioda: mnoštvo

izaslanika, na primer, pratilo je pohod Emilija Paula protiv

Perseja i trudilo se da ubedi Rimljane da učine nešto povodom

makedonskih ambicija. No, najživopisnija slika ovog

„udvaranja“ u praksi dolazi iz Teosa, gradića na zapadnoj obali

današnje Turske. Natpis iz sredine drugog veka pre nove ere

beleži pokušaje da se Rimljani uvuku u manji spor u vezi s

nekim pravima na zemlju o kom se ne zna više ništa osim da su

se sporili grad Abdera u severnoj Grčkoj i lokalni kralj Kotis.

Tekst je „pismo zahvalnosti“ uklesano u kamen, a uputili su

ga gradu Teosu građani Abdere. Teos je po svemu sudeći pristao

da pošalje dva čoveka u Rim, nekakve lobiste u današnjem

smislu reči, da izmame rimsku podršku u korist Abdere, a protiv

kralja. Abderani su podrobno opisali šta su ova dvojica radila,

sve do redovnih kućnih poseta najvažnijim senatorima.

Izaslanici su očigledno radili toliko naporno „da su se telesno i

umno iscrpeli pošto su se sastajali s vodećim Rimljanima i

pridobili ih klanjajući im se svaki dan“, a kad su primetili da su

neki ljudi koje posećuju očigledno na Kotisovoj strani (pošto je i

on poslao izaslanstvo u Rim), „osvojili su njihovo prijateljstvo iznoseći im činjenice i svakodnevno ih posećujući u njihovim

atrijumima“, odnosno glavnim dvoranama rimskih kuća.

Naš tekst ćuti o ishodu ovih poteza, što očigledno znači da se

stvar nije završila u korist Abdere. No, slika suparničkih

predstavnika koji ne samo što obilaze senat, nego i svakodnevno

iznose svoj slučaj pojedinačnim senatorima daje nam predstavu

o tome koliko se aktivno i uporno tražila rimska pomoć i

podrška. Osim toga, doslovno stotine statua pojedinačnih

Rimljana – „spasilaca i dobročinitelja“ postavljenih u gradovima

grčkog sveta pokazuje kako se takva intervencija, ako do nje

dođe, slavila. Mi ne možemo da razaznamo svaku dvojnost

razmišljanja iza ovakvih reči: nesumnjivo je straha i laskanja

bilo koliko i iskrene zahvalnosti. No, one su koristan podsetnik

da jednostavni izraz „rimsko osvajanje“ može da obuhvata veliki

broj perspektiva, motiva i ambicija s obe strane.

Osim toga, Rimljani nisu pokušavali da pripoje prekomorske

teritorije sistematski niti da nametnu standardne mehanizme

vlasti. To delimično objašnjava zašto je proces ekspanzije bio

toliko brz: Rimljani nisu uspostavljali nikakvu infrastrukturu

uprave. Svakako su uzimali materijalne nagrade od poraženih,

ali drugačije, od prilike do prilike. Nametnuli su ogromne

odštete u gotovom novcu nekim državama, ukupno više od šest

stotina tona srebrnih poluga samo u prvoj polovini drugog veka

pre nove ere. Drugde su pak preuzimali gotove poreske sisteme

koje su uspostavili prethodni vladari. Povremeno su smišljali

nove načine prikupljanja obilnih prihoda. Španski rudnici zlata,

na primer, nekada pod Hanibalovom vlašću, proizvodili su sada

toliko rude da se zagađenje okoline od obrade rude i dalje može

pronaći u datiranim uzorcima izvađenim iz dubina ledene kape

Grenlanda. A Polibije, koji je posetio Španiju sredinom drugog veka pre nove ere, piše o četrdeset hiljada rudara, nesumnjivo

uglavnom robova, koji rade samo u jednoj oblasti teritorije pod

rudnicima (možda ne doslovno: „četrdeset hiljada“ bila je

uobičajena drevna skraćenica za „veliki broj“, kao naši

„milioni“). Oblici rimske političke kontrole jednako su se

međusobno razlikovali, od nemešanja u upravu zemalja s

kojima su sklopili sporazum o „prijateljstvu“ preko uzimanja

talaca kao jamstva poslušnosti do manje ili više stalnog

prisustva rimskih vojnika i zvaničnika. Ono što se dogodilo

pošto je Emilije Paul porazio Perseja samo je jedan primer

mogućeg ishoda. Makedonija je podeljena na četiri nezavisne

autonomne države koje su plaćale porez Rimu po stopi

dvostruko manjoj od one koju je postavio Persej, a makedonski

rudnici su zatvoreni kako se njihovo bogatstvo ne bi iskoristilo

za ponovnu izgradnju baze moći u oblasti.

Bilo je to carstvo prinude u smislu da su Rimljani uzimali

zaradu i trudili se da ostvare ono što žele kada im to treba, a

pretnja silom uvek je lebdela u pozadini. Nije to bilo carstvo

pripajanja u smislu koji bi kasniji Rimljani razumeli. Nije bilo

podrobnog pravnog okvira vlasti, pravila ni propisa – a s tim u

vezi, nije bilo ni vizionarskih ambicija. U tom periodu čak i

latinska reč imperium, koja je krajem prvog veka pre nove ere

mogla da znači carstvo u smisli čitave oblasti pod neposrednom

rimskom vlašću, značila je otprilike „moć da se izdaju zapovesti

koje se izvršavaju.“ A reč provincija, koja će postati uobičajeni

izraz za pažljivo de nisane oblasti unutar carstva pod

kontrolom namesnika, nije bila geografski pojam nego

odgovornost dodeljena rimskim zvaničnicima. To je mogao biti,

i često je i bio, vojnički zadatak ili uprava nad određenim

mestom. Od kraja trećeg veka pre nove ere Sicilija i Sardinija redovno su nazivane provincijama, a od početka drugog veka

ustalile su se dve vojne provincije u Španiji, mada su granice

između njih bile promenljive. No, provincija je mogla jednako da

znači i odgovornost za, na primer, državnu riznicu, a na prelazu

iz trećeg u drugi vek pre nove ere Plaut u svojim komedijama

koristi u šali tu reč za dužnosti robova. U tom trenutku nijedan

Rimljanin nije poslat da bude „namesnik provincije“ kao što je

bilo kasnije.

Za Rimljane je bilo važno da li mogu da pobede u bici i zatim

da ubeđivanjem, pretnjama ili silom, nametnu svoju volju gde,

kada i kako im odgovara. Stil ovakve vlasti živopisno je izložen u

priči o poslednjem susretu Antioha Epifanesa i Rimljana. Antioh

je napao Egipat drugi put, a Egipćani su zatražili pomoć od

Rimljana. Rimski izaslanik, Gaj Popilije Lenas otišao je da se

sastane s Antiohom izvan Aleksandrije. Pošto je dugo živeo s

Rimljanima kralj je nesumnjivo očekivao učtiv sastanak.

Umesto toga, Lenas mu je uručio dekret senata koji mu nalaže

da se smesta povuče iz Egipta. Kad je Antioh zatražio vremena

da porazgovara sa svojim savetnicima, Lenas je uzeo prut i oko

njega u prašini nacrtao krug. Kralj ne može da istupi iz tog

kruga dok ne da odgovor. Preneražen, Antioh je krotko pristao

na zahtev senata. Takvo je bilo carstvo poslušnosti.



Uticaj carstva



Bilo je to i carstvo komunikacija, pokretljivosti, nesporazuma i

promena tačke gledišta, kao što nam bliži pogled na priču o

izaslanstvu iz Teosa živo pokazuje. Lako je saosećati s nevoljama

potlačenih. Dvojica ljudi preplovila su pola Sredozemnog mora na putu koji je mogao trajati između dve i pet sedmica, u

zavisnosti od doba godine, kvaliteta broda i njihove spremnosti

da plove po mraku (noćna plovidba mogla je da skrati putovanje

za nedelju dana, ali je bila dodatno opasna.) Kad stignu u Rim,

videli bi grad mnogo veći, ali znatno manje elegantan od nekih

kroz koje su prošli na putovanju. Zna se da je jedan nesrećni

grčki izaslanik upao u otvorenu rimsku kanalizaciju i slomio

nogu – a tokom oporavka uglavnom je držao časove uvoda u

književnu teoriju radoznalim slušaocima.

Rim je imao i čudne, strane običaje. Zanimljivo, ali čovek koji

je sastavio tekst na kamenu u Abderi nije se ni potrudio da

prevede neke izrazito rimske izraze (atrium, patronus), nego ih je

samo transkribovao na grčko pismo. Kad su i odlučili da

prevode, ishod je umeo da bude vrlo čudnovat. Na primer, pisalo

je da su se izaslanici svakodnevno „klanjali“ Rimljanima. Grčka

reč upotrebljena ovde, proskynesis, doslovno znači „puzanje“ ili

„ljubljenje stopala“. Najverovatnije se mislilo na rimski običaj

salutatio, koji znači da štićenici i svi koji zavise od nekoga ujutru

posećuju svoje pokrovitelje, ali nije obuhvatao ljubljenje stopala

– mada su možda ovi strani posetioci smatrali taj običaj

ponižavajućim. Možemo samo da nagađamo kako su stvarali

veze i iznosili svoj slučaj. Mnogi bogati Rimljani govorili su

nešto grčkog, bolje nego što su ovi izaslanici znali latinski, ali ne

uvek tečno. Zna se da su rođeni Grci zbijali opake šale o užasnom

rimskom naglasku.

No, kad su se ova dvojica izaslanika iz Teosa pojavila u gradu,

možda je i nekim Rimljanima bilo nelagodno. Iako su im pažnja i

priznavanje rimske moći laskali, bio je to novi svet i možda je

zbunjivao njih koliko i njihove posetioce. Kako bi vama bilo da

se suočite s bujicom stranaca iz nezamislivo dalekih krajeva koji brzo govore jezikom koji jedva razumete, koji su očigledno vrlo

zabrinuti zbog malog komada zemlje o kom vi ne znate ništa i

prilično su skloni da se bace na pod i poljube vam stopala? Ako

su, kako Polibije kaže, Rimljani pokorili gotovo čitav poznati

svet za nešto više od pet decenija do 168. godine pre nove ere,

onda su tokom tog istog perioda ti ogromni novi horizonti

preobrazili i Rim i rimsku kulturu.

Ovaj preobražaj obuhvatao je kretanje ljudi u Rim i iz Rima u

razmerama do tada neviđenim u starom svetu. Kada su robovi

iz čitavog Sredozemlja pokuljali u Italiju i u sam Rim, to je

svakako bila priča o eksploataciji, ali i priča o masivnoj prisilnoj

migraciji. Brojevi zarobljenika iz određenih ratova koje iznose

drevni pisci verovatno su preterani (sto hiljada iz Prvog

punskog rata na primer, ili sto pedeset hiljada koje je Emilije

Paul doveo samo s jednog dela Persejeve teritorije), a osim toga

mnogi nisu ni dovedeni pravo u Rim nego su prodati trgovcima

mnogo bliže mestu na kom su zarobljeni. No, pouzdana je

procena da je početkom drugog veka pre nove ere na poluostrvo

kao neposredna posledica pobeda preko mora godišnje prosečno

stizalo oko osam hiljada novih robova, a u to vreme je ukupan

broj odraslih rimskih građana u samom gradu i izvan njega

iznosio oko trista hiljada. Vremenom će značajan broj ovih

robova dobiti slobodu i postaće rimski građani. Uticaj ne samo

na rimsku privredu, nego i na kulturnu i etničku raznovrsnost

građanstva bio je ogroman; podela između Rimljana i došljaka

ubrzano se zamagljivala.

U isto vreme Rimljani su hrlili u inostranstvo. Rimski

putnici, trgovci i pustolovi vekovima su istraživali Sredozemlje.

„Lucij, sin Gajev“, plaćenik koji je ostavio svoje ime ispisano na

Kritu krajem trećeg veka pre nove ere, svakako nije bio prvi Rimljanin koji je zarađivao sa život baveći se jednim od

najstarijih zanata na svetu. No, od drugog veka pre nove ere

hiljade Rimljana provodile su dosta vremena van poluostrva.

Rimski trgovci vrveli su po istočnom Sredozemlju koristeći

prilike za zaradu koje su nastale posle osvajanja, od trgovine

robljem i začinima do mnogo prizemnijih ugovora za

snabdevanje vojske. Antioh Epifanes čak je unajmio rimskog

arhitektu, Decima Kosutija, za gradnju u Atini, a možemo

pronaći potomke i bivše robove tog čoveka, i dalje u

građevinskog poslu, decenijama kasnije u Italiji i na Istoku. No,

većinu Rimljana u inostranstvu činili su vojnici, na

višegodišnjoj službi u prekomorskim posedima ili u

tradicionalnim letnjim pohodima u blizini Rima. Posle Drugog

punskog rata oko trideset hiljada rimskih građana redovno je

bilo u vojnoj službi izvan Italije, svuda od Španije do istočnog

Sredozemlja.

Ovo je stvorilo čitav niz novih dilema. Godine 171. pre nove

ere, na primer, senat je posetilo izaslanstvo iz Španije koje je

predstavljalo četiri hiljade ljudi, sinova rimskih vojnika i

španskih žena. Pošto Rimljani zvanično nisu mogli da se

venčavaju s španskim domorotkinjama, ti ljudi su, u našim

terminima, bili bez državljanstva. Oni sigurno nisu bili jedini s

takvim problemom. Kad je Emilijan došao u Španiju da preuzme

zapovedništvo nad vojskom i zavede red, rekao je da je morao da

izbaci dve hiljade „prostitutki“ iz rimskog logora (ja podozrevam

da bi te žene sebe nazvale drugačije). No, pred senatom je ono

izaslanstvo bilo dovoljno samouvereno da zatraži od Rimljana

grad koji bi bio njihov, a verovatno i neko razjašnjenje svog

položaja. Smestili su ih u grad Karteju na krajnjem jugu Španije

kome su Rimljani – sa svojim uobičajenim smislom za improvizaciju – dali status latinske kolonije i de nisali je kao

„koloniju bivših robova.“ Koliko sati rasprave je bilo potrebno

senatorima da odluče da je čudnovata kombinacija „bivših

robova“ i „Latina“ najbliže raspoloživo rešenje za status ovih

tehnički nezakonitih sinova rimskih vojnika, mi nemamo

predstavu, ali nam svakako pokazuje da su se bavili pitanjem šta

to znači biti Rimljanin (delimični) izvan Italije.

Do sredine drugo veka pre nove ere više od polovine odraslih

muških građana Rima videlo je nešto inostranstva i ostavilo za

sobom nepoznat broj vanbračne dece. Drugim rečima,

stanovništvo Rima iznenada je putovalo daleko više od svih

ostalih žitelja drevnog Sredozemlja, a mogući suparnici bili su

im samo Makedonci Aleksandra Velikog i kartaginski trgovci.

Čak i za one koji nikada nisu bili u inostranstvu nastali su novi

maštoviti horizonti, novi uvidi u prekomorska mesta i novi

načini shvatanja njihovog mesta u svetu.

Trijumfalne povorke pobedničkih generala budile su

najupečatljiviji prozor prema spoljnom svetu. Kad su se žitelji

Rima okupljali na ulicama da dočekaju svoju pobedničku vojsku

koja je paradirala noseći svoj plen, nisu se divili samo

zapanjujućem bogatstvu – mada bi ponešto zapanjilo svakoga u

to vreme. Kad se Emilije Paul 167. godine pre nove ere vratio

posle pobede nad kraljem Persejom, bila su potrebna tri dana da

se sav plen pronese kroz grad, uključujući i 250 kola punih

skulptura i slika i toliko srebra da je moralo da ga nosi tri hiljade

ljudi u sedamsto pedeset posuda. Nije čudo što je Rim mogao da

ukine neposredno oporezivanje. No, maštu javnosti opčinjavali

su i zaslepljujući prikazi stranih zemalja i običaja. Zapovednici

su za povorku poručivali slike i modele s prikazima čuvenih

bitaka i gradova koje su zauzeli, tako da narod kod kuće može da vidi šta je njihova vojska radila u inostranstvu. Ljudi su se

propinjali da vide potučene istočnjačke kraljeve u „nacionalnoj

odeći“ i s egzotičnim krunskim nakitom, zanimljivosti kao što

su dva globusa koja je napravio grčki naučnik Arhimed, ubijen u

Drugom punskom ratu, i egzotične životinje koje su ponekad

postajale zvezde predstave. Prvi slon koji je gazio ulicama Rima

pojavio se u paradi posle pobede nad Pirom 275. godine. Sve je to

bilo vrlo drugačije, kako je jedan pisac kasnije primetio, od

„goveda plemena Volska i sabinskih ovaca“, koji su bili jedini

plen stotinak godina ranije.

Plautove i Terencijeve komedije nudile su drugu vrstu

prozora, s nekim pre njenim i možda uznemirujućim mislima.

Tačno je da zapleti gotovo svih tih komada, adaptacija grčkih

prethodnika, danas nisu poznati po pre njenosti. „Srećan kraj“

nekih priča o silovanju prenerazio bi današnje čitaoce: „Dobre

vesti – momak koji ju je silovao zapravo je bio njen verenik“, da

sažmemo rasplet jedne komedije. Takođe je jasno da su

prvobitne predstave tokom javnih proslava svih vrsta, od

verskih svetkovina do proslava posle trijumfa, bile obesni, bučni

događaji koji su privlačili pripadnike svih slojeva stanovništva,

uključujući i žene i robove. To se potpuno razlikuje od klasične

Atine u kojoj je pozorišna publika, iako brojnija nego u Rimu,

bila ograničena na muškarce, bili obesni ili ne. Ipak, ti rimski

komadi zahtevali su od gledalaca nešto: da se suoče s kulturnom

složenošću sveta u kom žive.

Razlog je delimično bilo to što su se svi komadi dešavali u

Grčkoj. Pretpostavljalo se da gledaoci imaju nekakvog pojma o

mestima izvan Italije ili da makar prepoznaju neka imena.

Radnja je često skretala na izrazito raznovrsne teme. U jednoj

komediji Plaut na pozornicu izvodi Kartaginjanina koji blebeće nekakav možda tačan, ali i dalje nerazumljiv punski jezik. U

drugoj komediji dva lika se prerušavaju u Persijance – a smejanje

glumcima koji treba da budu rđavo prerušeni Persijanci mnogo

je znalačkija reakcija od smejanja glumcima koji naprosto igraju

Persijance. No, s pre njenošću koja čudi u tako ranoj fazi razvoja

rimske književnosti, Plaut još dalje istražuje hibridni karakter

svojih dela i svog sveta.

Jedna od njegovih omiljenih šala koja se ponavlja u

dijalozima mnogih njegovih komada, predstavlja verziju izreke:

„Demo l je ovo napisao, a Plaut varvarizovao“, gde se misli na

njegov latinski („varvarski“) prevod komedije grčkog pisca

Demo la. Ova naizgled usputna šala bila je zapravo lukav izazov

publici. Gledaoci grčkog porekla imali su priliku da se tiho

podrugnu novim, varvarskim gospodarima sveta. Od drugih je

pak šala tražila da zamisle kako izgledaju onima spolja. Da bi

uživali u smehu morali su da shvate, makar samo kao šalu, da

Grcima Rimljani deluju kao varvari.

Širenje horizonata carstva, drugim rečima, poremetilo je

jednostavnu hijerarhiju „mi protiv njih“, „civilizacija protiv

varvarstva“, na kojoj se temeljila klasična grčka kultura.

Rimljani su svakako bili u stanju da prezru pokorene varvare, da

porede civilizovane pre njene same sebe naspram grubih

dugokosih Gala išaranih plavim prugama ili nekog drugog

navodno manje vrednog naroda. Štaviše, često su to i činili. No,

od tog trenutka uvek je postojala još jedna nit u rimskoj

književnosti koja je podrivački razmišljala o relativnom položaju

Rimljana u širem svetu i o tome da ravnoteža vrlina treba da se

uspostavi između Rimljana i ostalih. Kada je tri stoleća kasnije

istoričar Tacit nagovestio da se istinske „rimske“ vrline mogu

naći među „varvarima“ Škotske, a ne u samom Rimu, razvijao je tradiciju rasprave koja je nastala u ovim ranim danima carstva, i

književnosti.



Kako biti Rimljanin



Novi horizonti carstva takođe su pomogli stvaranju – ili makar

jasnijem i ideološki značajnijem de nisanju – slike „starinskog

Rimljanina“. Taj razboriti, ozbiljni, okoreli, obični lik i danas

utiče na naše stereotipe o rimskoj kulturi. Svi su izgledi da je i

on nastao upravo u ovom periodu.

Neki najrečitiji glasovi trećeg i drugog veka pre nove ere

proslavili su se napadima na rđav uticaj strane kulture uopšte, a

grčke kulture posebno, na rimsko ponašanje. Njihove mete bili

su književnost i lozo ja, vežbanje bez odeće, egzotična hrana i

depilacija. Na samom čelu tih kritičara bio je Marko Porcije

Katon Stariji, savremenik i suparnik Scipiona Afrikanca kog je

između ostalog kritikovao zbog skakutanja u grčkim

gimnazijumima i odlazaka u pozorišta na Siciliji. Katon Stariji je

takođe navodno Sokratu dao nadimak „Brbljivac“, preporučivao

je rimsku zdravu ishranu od zelenog povrća, pataka i golubova

(kako ne biste morali da se petljate s grčkim lekarima koji će vas

zajamčeno ubiti) i upozoravao je da rimsku moć može da uništi

strast prema grčkoj književnosti. Prema Polibijevim rečima,

Katon je jednom primetio da je znak propadanja Republike to

što ljupki dečaci koštaju više od njive, a posude ukiseljene ribe

više od orača. U ovakvim stavovima nije bio usamljen. Sredinom

drugog veka pre nove ere još jedna istaknuta ličnost tvrdila je, i

to uspešno, da pozorišta sazidana u grčkom stilu treba porušiti

jer je za Rimljane i gradnju njihovog karaktera bolje da gledaju predstave stojeći kao što je bilo tradicionalno, nego sedeći u





dekadentnom istočnjačkom stilu. Ukratko, tvrdio je, ono što se


naziva grčkom „pre njenošću“ zapravo je samo potajno

„mekuštvo“ (ili mollitia na latinskom žargonu) koje će iscrpeti

snagu rimskog karaktera.





33. Mnogi rimski portreti iz drugog i prvog veka pre nove ere

prikazuju ličnosti stare, naborane i zbrčkane. Sada često nazivan „verističkim“ (ili hiperrealističkim) stilom, to je zapravo duboko

„idealizujući“ način prikazivanja, slavljenje određene verzije rimskog

izgleda nasuprot mladalačke savršenosti brojnih grčkih skulptura.



Da li je ovo bio samo konzervativni otpor novopečenim

idejama koje su spolja stigle u Rim, nalet „kulturnog rata“

između tradicionalista i modernizatora? Delimično verovatno

jeste. No, istovremeno je bilo mnogo zamršenije i zanimljivije od

toga. Uprkos galami koju je dizao, Katon Stariji poučavao je svog

sina grčki, a njegovi preživeli tekstovi – pre svega tehnički esej o obradi zemlje i upravljanju u poljoprivredi i veliki izvodi iz

njegovih govora i njegove istorije Italije – pokazuju da je se

veoma vešto služio grčkim retoričkim trikovima koje je tvrdio

da prezire. A neke njegove tvrdnje o „rimskim tradicijama“ bile

u gotovo potpuna izmišljotina. Nema nikakvih razloga za

verovanje da su plemeniti stari Rimljani gledali pozorišne

predstave stojeći. Dokazi ukazuju upravo na suprotno.

Istina glasi da je Katonova verzija staromodnih jednostavnih

rimski vrednosti bila plod mašte njegovog vremena koliko i

odbrana dugogodišnjih rimskih tradicija. Kulturni identitet je

uvek nesiguran pojam, a mi ne znamo šta su rani Rimljani

mislili o svom naročitom karakteru i o tome po čemu se

razlikuju od svojih suseda. No izraziti oštri osećaj rimske

skromnosti – koji su kasniji Rimljani rado projektovali na svoje

očeve osnivače i koji je ostao snažna slika „rimskog“ u

savremenom svetu – bio je proizvod snažnog kulturnog sudara

u ovom periodu ekspanzije u vezi s pitanjem šta znači biti

Rimljanin u ovom novom, većem imperijalnom svetu i u

kontekstu tolikog broja novih mogućnosti. Da se izrazimo

drugačije: pojmovi „grčki“ i „rimski“ bili su neodvojivo povezani

koliko su i bili i sušta suprotnost jedan drugom.





34. Spomenik svešteniku Velike majke iz drugog veka nove ere.

Njegova slika izuzetno se razlikuje od uobičajenog rimskog

sveštenstva obučenog u toge (slika 61), s dugom kosom, mnoštvom

nakita, „stranim“ muzičkim instrumentima i nagoveštajima

samobičevanja u vidu bičeva i štapova.



To je tačno ono što vidimo, u naročito vrtoglavom obliku, u

priči koju Livije, između ostalih, priča o tome kako je boginja

Velika majka uz mnogo halabuke donesena u Rim iz Male Azije

204. godine pre nove ere, pred kraj Drugog punskog rata. To je

bio veoma rimski događaj. Knjiga rimskih proročanstava navodno još iz vremena vladavine Tarkvinija preporučila je da

boginja Kibela, kako je još bila poznata, bude uvrštena u rimski

panteon.

Raspon božanstava poštovanih u Rimu bio je ponosno

elastičan, a Velika majka bila je zaštitnica rimskog rodnog doma

– Enejine Troje – pa joj je u nekom smislu mesto i bilo u Italiji.

Rimljani su poslali izaslanike visokog ranga da uzmu skulpturu

boginje i donesu je u Rim, a odabrali su, kao što je proročanstvo

zahtevalo, „najboljeg čoveka u Rimu“ da je dočeka – ispostavilo

se da je to bio još jedan pripadnik porodice Scipion. U njegovoj

pratnji bila je jedna žena plemenitog roda, prema nekim

zapisima Vestalka, a skulptura je iznesena sa broda i na rukama

prebačena s obale u grad duž duge povorke drugih žena. Boginja

je privremeno smeštena u hram Pobede dok njen hram nije

podignut. To je bila prva zgrada u Rimu, koliko mi znamo,

podignuta od tog najrimskijeg materijala, onog od kog su

napravljena brojna kasnija rimska arhitektonska remek-dela: od

betona.

Ništa više ne bi moglo da obraduje Katona Starijeg – osim što

nije baš sve bilo kako je izgledalo. Skulptura boginje nije bila ono

što su Rimljani ikako mogli da očekuju. Bio je to veliki crni

meteorit, a ne uobičajena skulptura ljudskog oblika. A s

meteoritom je došla i pratnja sveštenika. Bili su to

samouškopljeni evnusi s dugom kosom, dairama i strašću za

samobičevanjem. Sve je bilo nerimsko koliko se moglo zamisliti.

A kasnije je uvek pokretalo pitanje o „rimskom“ i „stranom“, kao

i o tome gde leži granica. Ako je ovo stiglo iz rimskog predačkog

doma, šta govori o tome šta znači biti Rimljanin?

ŠESTO POGLAVLJE





•



NOVA POLITIKA



Razaranje



DUGA OPSADA i konačno uništenje Kartagine 146. godine pre nove ere bili su jezivi čak i po tadašnjim merilima, a postoje zapisi o zverstvima obe strane. Gubitnici su umeli da budu

neizmerno svirepi koliko i pobednici. Jednom prilikom

Kartaginjani su navodno poređali rimske zarobljenike po

gradskim bedemima, a onda ih žive odrali i iskasapili naočigled

njihovih drugova.

Kartagina leži na obali Sredozemnog mora blizu današnjeg

Tunisa, a branio ju je masivni zid dužine preko trideset

kilometara (rimske gradske zidine podignute posle upada Gala

bile su kraće za više od polovine). Tek kad je Scipion Emilijan

posle dve godine opsade odsekao grad od mora i prekinuo linije

snabdevanja Rimljani su uspeli da glađu nateraju neprijatelja na

predaju i upadnu u grad. Jedan preživeli drevni opis ovih

poslednjih trenutaka pun je turobnih preterivanja, ali i

oštroumnog zapažanja koliko je moralo biti teško uništiti grad

čvrsto građen kao što je bila Kartagina – a ima tu i nekoliko verovatno istinitih slika pokolja koji je usledio. U napadu su se

rimski vojnici probijali kroz ulice pune višespratnica; skakali su

s krova na krov, bacali stanare na ulicu, usput rušili i palili

građevine dok im ruševine ne zapreče put. Za njima su išli

čistači i otvarali put za sledeći talas napadača razvaljujući

mešavinu građevinskog materijala i ljudskih ostataka –

navodno su se noge samrtnika jasno videle kako se migolje

iznad krša dok su im glave i tela bili zatrpani. Kosti koje su

arheolozi pronašli u tim slojevima uništenja, a da ne

spominjemo hiljade iskopanih kamenova i glinenih kugli

izbacivanih iz praćki kažu da opisi možda i nisu toliki preterani

koliko bismo se nadali.

Usledila je uobičajena jurnjava za plenom, i to ne samo za

zlatom i srebrom. Emilijan se postarao da se čuvena

poljoprivredna enciklopedija Kartaginjanina Maga spase iz

plamena; u Rimu je senat dao odboru lingvista nezavidan

zadatak prevođenja na latinski dvadeset osam tomova o svemu

od uputstva za kuvanje slatka od nara do načina biranja junaca.

Bilo je i mitskih odjeka. Vrlo je dirljiv prizor Emilijana kako

tužno recituje Homera. No, istovremeno je i razmetljiv. Rim je

sada zauzeo mesto u krugu velikih sila i velikih sukoba

započetih Trojanskim ratom. Kartagina je navodno završila

kako je i započela, s muškarcem koji ostavlja svoju voljenu zarad

Rima. Jedna priča kaže da je usred razaranja, baš kao što je Eneja

ostavio Didonu dok je grad nastajao, kartaginski zapovednik

Hazdrubal najzad prešao Rimljanima ostavivši svoju ženu. Ona

ga je navodno odala kada se, kao Didona, bacila na pogrebnu

lomaču.

Jednako razorna je bila, nekoliko meseci kasnije i preko

hiljadu i po kilometara daleko od Kartagine, i pljačka Korinta, najbogatijeg grčkog grada. Korint se obogatio zahvaljujući

savršenom položaju za trgovinu i lukama s obe strane uskog

zemljouza koji deli Peloponez od ostatka Grčke. Pod

zapovedništvom Lucija Mumija Ahaika koji se kasnije proslavio

pobedom nad Ahajcima, rimske legije razorile su grad,

opljačkale njegova basnoslovna umetnička blaga, porobile

stanovništvo i zapalile ga. Požar je bio tako snažan da je u njemu

nastala mešavina rastopljenog metala, vrlo cenjena i izuzetno

skupa korintska bronza. Drevni stručnjaci nisu uopšte verovali

u ovu priču, ali sama slika neverovatne vreline koja topi prvo

dragocenu bronzu, zatim srebro i najzad zlato dok ne poteku

zajedno veoma je moćna – i živopisan je primer bliske veze

između umetnosti i osvajanja u rimskoj mašti.

Mumije je bio veoma različit od Emilijana, ljubitelja Homera,

a ušao je u istoriju gotovo kao karikatura neotesanog rimskog

malograđanina. Polibije, koji je stigao u Korint neposredno posle

grčkog poraza, prenerazio se videvši da rimski vojnici koriste

poleđine dragocenih slika kao table za igru, verovatno uz

prećutno dopuštenje svojih starešina. Gotovo sedam vekova

kasnije i dalje je kružile šala o tome kako je Mumije, nadgledajući

utovar neprocenjivih antikviteta na brodove, rekao kapetanima

da će sve što oštete morati da nadoknade novim. Bio je, drugim

rečima, toliko prost da nije shvatao da „novo za staro“ nije

prikladno kada je reč o tako vrednim starinama.

No, ova priča, kao mnoge druge, ima i drugu stranu.

Najmanje jedan strogi rimski komentator zauzeo je stav sličan

Katonovom govoreći kako bi za Rim bilo bolje da više ljudi sledi

Mumijev primer i kloni se grčkog luksuza. Možda je tradicija

jednostavnosti bila ukorenjena u Mumijevu porodicu pošto je

njegov čukununuk bio ozloglašeno škrti i ozbiljni car Galba koji je vladao nekoliko meseci 68–69. godine nove ere posle pada

rasipnika Nerona. No, kakvi god da su zaista bili njegovi stavovi,

Mumije je vrlo brižljivo otpremio korintski plen u Rim. Neka

dela su posvećena u grčkim hramovima čim se pokazala

pobožnost i izdalo pre njeno upozorenje ostalim Grcima.

Mnoga su izložena u Rimu ili poklonjena italijanskim gadovima.

Dokazi za ovo i dalje se pojavljuju u Pompeji. U četvrti

Apolonovog hrama sasvim blizu Foruma 2002. godine očišćeno

je postolje jedne statue i pod kasnije nanesenim slojem gipsa

pronađen je natpis na oskanskom, lokalnom jeziku, koji kaže da

je ono što je nekada stajalo na postolju, šta god bilo, dobijeno na

dar od „L Mummis L kusul“, odnosno od „Lucija Mumija, sina

Lucijevog, konzula“. To je svakako bio neki odabrani predmet iz

Korinta.

Zbog čega su, u svega nekoliko meseci, Rimljani preduzeli

tako surove mere protiv dva veličanstvena i slavna grada pitanje

je o kom se raspravlja od tada, Posle Afrikančeve pobede u Bici

kod Zame 202. godine pre nove ere i kraja rata protiv Hanibala,

Kartagina je pristala na rimske zahteve. Pedeset godina kasnije

isplatila je poslednju ratu basnoslovne ratne štete u gotovini

koju su joj Rimljani nametnuli. Da li je ovaj poslednji pohod

uništenja bio jednostavno čin rimske odmazde izveden pod

nekim izmišljenim izgovorom? Ili su Rimljani imali stvarnih

razloga da strepe od obnove kartaginske moći, privredne ili

vojne? Katon je bio najžešći neprijatelj Kartagine, poznat po

tome što je uporno, ali ipak ubedljivo svaki govor završavao

rečima: „Osim toga, smatram da Kartaginu treba razoriti“

(„Ceterum censeo Carthaginem esse delendam“ je i danas dobro

poznata latinska fraza). Jedna od njegovih smicalica u senatu

bila je da pusti da mu šaka divnih zrelih smokava kao slučajno ispadne iz toge. Onda bi objasnio da su stigle iz Kartagine, grada

udaljenog svega tri dana puta. Namerno je smanjivao razdaljinu

između Rima i Kartagine (najbrže bi se moglo stići za nešto

manje od pet dana), ali bio je to moćan simbol opasne blizine i

poljoprivrednog bogatstva mogućeg suparnika, osmišljen da

izazove podozrivost prema starom neprijatelju.

Korint je svakako igrao prilično drugačiju ulogu u rimskoj

računici. Bio je to jedan od nekoliko grčkih gradova koji su

odlučili da se ogluše o prilično mlaka i nedovoljno jasna

uputstva koja je Rim nekoliko godina ranije izdao u želji da

ograniči sklapanje savezništava u grčkom svetu, i sprovodio je

sopstvene planove u regionalnoj politici. Što je još gore,

Korinćani su grubo oterali rimske izaslanike. Rim ni prema

jednom drugom grčkom gradu nije tako postupio. Da li je Korint

bio kažnjen za primer zbog javnog čina neposlušnosti, iako se

radilo o manje-više nevažnoj stvari? Ili je Rim zaista sumnjao da

bi Korint mogao postati nova velika sila na istočnom

Sredozemlju? Ili su, kao što Polibije nagoveštava na kraju svoje

knjige, Rimljani počeli da pribegavaju razaranju samog

razaranja radi?

Šta god da je pokrenulo nasilje iz 146. godine pre nove ere,

događaji iz te godine uskoro su shvaćeni kao prekretnica. S jedne

strane, označili su vrhunac rimskih vojničkih uspeha. Rim je

sada pregazio najbogatije, najstarije i najmoćnije suparnike na

Sredozemlju. Kao što je Vergilije to predstavio u Enejidi više od

jednog veka kasnije, Mumije se, osvojivši Korint, najzad osvetio

Grcima za poraz Enejinih Trojanaca u Trojanskom ratu. No, s

druge strane, događaji iz 146. godine pre nove ere shvaćeni su i

kao početak sloma Republike i vesnik stoleća građanskih ratova,

masovnih ubistava i atentata koji su doveli do povratka autokratije. Strah od neprijatelja, glasila je tvrdnja, bio je dobar

za Rim; bez značajne pretnje spolja „staza vrline napuštena je

zarad staze pokvarenosti.“ Salustije je posebno rečito govorio o

ovoj temi. U svom drugom sačuvanom eseju o ratu protiv

severnoafričkog kralja Jugurte krajem drugog veka pre nove ere,

razmišljao je o opasnim posledicama razaranja Kartagine: od

pohlepe u svim slojevima rimskog društva („svako gleda samo

sebe“), preko sloma saglasnosti između bogatih i siromašnih do

koncentracije moći u rukama malog broja ljudi. Sve to ukazivalo

je na kraj republikanskog sistema. Salustije je bio oštrouman

posmatrač rimskog društva, ali slom Republike, kao što ćemo

videti, ne može tako lako da se objasni.



Baština Romula i Rema?



Period između 146. godine pre nove ere i ubistva Julija Cezara

44. godine pre nove ere, a naročito poslednjih trideset godina

tog perioda, bili su vrhunac rimske književnosti, umetnosti i

kulture. Pesnik Katul pisao je pesme za koje se i danas smatra da

su među najboljima u svetskoj ljubavnoj poeziji upućene ženi

jednog rimskog senatora čiji je identitet, svakako mudro, sakrio

pod pseudonimom „Lezbija“. Ciceron je pisao govore koji od

onda važe za merilo besedništva i teoretisao o načelima retorike,

dobre uprave, čak i teologije. Julije Cezar je sastavljao elegantne i

hvalisave opise svojih pohoda u Galiju, redak primer sačuvanih

zapisa zapovednika – ili bilo koga drugog – o sopstvenim vojnim

operacijama iz Starog veka. A grad Rim bio je na ivici

preobražaja od neplanski sagrađenog lavirinta u raskošnu

prestonicu kakvu mi sada imamo na umu. Prvo stalno pozorište izgrađeno od kamena otvoreno je 55. godine pre nove ere; imalo

je pozornicu široku devedeset pet metara, a oslanjalo se na

ogromni novi kompleks promenada, vrtova skulptura i verandi

s mermernim stubovima (vidi sliku 44). Sada zatrpano u blizini

trga Kampo de Fjori, nekada je obuhvatalo površinu znatno veću

od kasnijeg Koloseuma.





35. Ova ogromna statua, sada na rimskom trgu Spasa, smatra se

Pompejevim portretom; globus u ruci predstavlja uobičajeni simbol

Pompeja kao osvajača sveta. U osamnaestom i devetnaestom veku

bila je posebno hvaljena, a čak se pogrešno verovalo da je u podnožju te statue ubijen Julije Cezar. Za neke mrlje na mermeru optimistično

se verovalo da su Cezarova krv.



No, mnogi rimski komentatori usredsredili su se ne na ta

blistava dostignuća, nego na sve veće političko i moralno

propadanje. Rimska vojska i dalje je odnosila vrlo unosne i

ponekad vrlo krvave pobede u inostranstvu. Godine 61. pre

nove ere Gnej Pompej „Veliki“, kako je zvao sebe oponašajući Aleksandra, proslavio je trijumf povodom svoje pobede nad

pontskim kraljem Mitridatom Četvrtim koji je nekada držao

prostrane teritorije oko Crnog mora i nameravao da zauzme

nove. Bila je to još spektakularnija svetkovina od trijumfa

Emilija Paula vek ranije. „Sedamdeset pet miliona i sto hiljada

drahmi u srebru“ nošenih u povorci bilo je jednako celokupnom

godišnjem poreskom prihodu države. Ta suma bila bi dovoljna

da hrani dva miliona ljudi čitavu godinu, a dobar deo otišao je

na gradnju tog prvog razmetljivog pozorišta.

Pedesetih godina prvog veka pre nove ere pohodi u Galiji, na

severu, pod zapovedništvom Julija Cezara koji je o njima i pisao,

doveli su nekoliko miliona ljudi pod rimsku vlast, ne računajući

oko milion ljudi koliko se smatra da je izgubilo život u tim

pohodima. No, rimsko oružje sve češće se okretalo ne protiv

spoljnog neprijatelja, nego protiv samih Rimljana. Zanemarimo

sve misli o Enejinoj Troji; ovo je bila baština Romula i Rema,

bratoubilačkih blizanaca. „Krv nedužnoga Rema“, kako se

Horacije izrazio tridesetih godina prvog veka pre nove ere,

svetila se.

Osvrćući se na ovaj period, rimski istoričari žalili su zbog

postepenog propadanja miroljubive politike. Nasilje kao

političko sredstvo sve češće se podrazumevalo. Tradicionalni

obziri i običaji su se rušili, jedan po jedan, dok mačevi, palice i

neredi nisu manje-više zamenili izbore. Istovremeno, da

poslušamo Salustija, šačica pojedinaca s ogromnom moći,

bogatstvom i vojnom podrškom polako je osvajala vlast u državi

– sve dok Julije Cezar nije zvanično imenovan „doživotnim

diktatorom“, a nekoliko nedelja kasnije ubijen u ime slobode.

Kad se priča ogoli do same surove suštine, sastoji se od niza

važnih trenutaka i sukoba koji su doveli do raspada slobodne države, od sleda preokreta koji su obeležili faze propadanja

političkog procesa i brojnih zverstava koja su se stolećima

zadržala u rimskoj mašti.

Prvi takav događaj zbio se 133. godine pre nove ere, kada je

Tiberije Sempronije Grah, narodni tribun s radikalnim planom

raspodele zemlje rimskoj sirotinji, odlučio da se drugi put

kandiduje za taj položaj. Da bi to sprečila, nezvanična grupa

senatora i njihovih štićenika prekinula je izbore, izbatinala na

smrt Graha i stotine njegovih pristalica i njihove leševe

pobacala u Tibar. Prikladno zaboravivši nasilje koje je pratilo

Sukob staleža, mnogi Rimljani smatrali su ovo „prvim

političkim sukobom od pada monarhije koji se okončao

krvoprolićem i smrću građana“. Uskoro je usledio još jedan.

Desetak godina kasnije brat Tiberija Graha Gaj doživeo je istu

sudbinu. On je najavio još radikalniji program reformi,

uključujući i besplatna sledovanja žita rimskim građanima, i

uspešno je drugi put izabran za tribuna. No, 121. godine pre

nove ere, dok se trudio da odbrani taj predlog zakona, postao je

žrtva druge, zvaničnije grupe senatora. Ovom prilikom leševi

hiljada njegovih pristalica zaprečili su tok Tibra. Nešto slično

ponovo se desilo 100. godine pre nove ere, kada su drugi

reformatori pretučeni na smrt u samom senatu, a napadači su

kao oružje koristili crepove s krova.

Brzo su usledila tri građanska rata, odnosno revolucionarna

ustanka (razlika između ta dva pojma često je nejasna), zapravo

produžetka jednog sukoba koji je s prekidima trajao više od

dvadeset godina. Prvo su 91. godine pre nove ere Rimu objavili

rat njegovi združeni italijanski saveznici, socii (otuda slikoviti i

obmanjujuće skladni savremeni naziv Socijalni rat). Kroz

nekoliko godina Rimljani su manje-više porazili saveznike i usput većini dali status rimskih građana. Uprkos tome, broj

žrtava – ljudi koji su se nekada borili rame uz rame u

italijanskim ratovima proširenja – iznosio je prema nekim

procenama, oko trista hiljada ljudi. Iako je ta procena možda

preterana, ukazuje na gubitke ne mnogo manje od gubitaka u

ratu protiv Hanibala. Pre završetka Socijalnog rata jedan od

zapovednika, Lucije Kornelije Sula, postao je prvi Rimljanin

posle mitskog Koriolana koji je poveo vojsku na grad Rim. Želeo

je da primora senat da mu poveri zapovedništvo u ratu na

Istoku, a kad se kao pobednik vratio iz tog rata četiri godine

kasnije, ponovo je krenuo na grad i izveo da bude proglašen

diktatorom. Pre nego što se povukao 79. godine pre nove ere

sproveo je sveobuhvatni konzervativni program reformi, uveo je

vladavinu terora i izveo prvu organizovanu čistku političkih

protivnika u rimskoj istoriji. U tim „proskripcijama“, odnosno

„objavama“, kako su ih jezivo uvijeno nazivali, imena hiljada

ljudi, uključujući i gotovo trećinu ukupnog broja senatora,

objavljena su širom Italije uz obaveštenje da će svako dovoljno

svirep, pohlepan ili očajan da ih ubije biti velikodušno

nagrađen. Najzad, posledice oba ova sukoba podjarile su čuveni

Spartakov „rat“ robova koji je počeo 73. godine pre nove ere i

ostao jedan od najromatizovanijih sukoba u čitavoj rimskoj

istoriji. Iako svakako hrabra, ova šačica odbeglih robova-

gladijatora bila je pojačana brojnim nezadovoljnim rimskim

građanima u Italiji, inače ne bi mogla da se odupire legijama

gotovo dve godine. Bila je to mešavina pobune robova i

građanskog rata.

Do šezdesetih godina prvog veka pre nove ere politički

poredak u Rimu neprestano se rušio, a ulično nasilje postalo je

deo svakodnevice. Katilinina „zavera“ bila je samo jedan od mnogih sličnih događaja. Mnogo puta su neredi sprečili

održavanje izbora, masovno podmićivanje uticalo je na odluke

izbornog tela ili sudskih porota, a politički protivnici su ubijani.

Publija Klodija Pulhera, brata Katulove „Lezbije“ i čoveka koji je

uredio da Ciceron bude prognan 58. godine pre nove ere, ubila je

kasnije banda paravojnih robova jednog Ciceronovog prijatelja u

sumnjivoj uličnoj tuči u predgrađu („Bitka kod Bovile“, kako je

taj događaj zvučno i ironično nazvan). Nikada nije potpuno

razjašnjeno ko je bio odgovoran za to ubistvo, ali Pulher je brzo

kremiran u zgradi senata koja je izgorela zajedno s njim. U

poređenju s tim, jedan kontroverzni konzul iz 59. godine pre

nove ere prošao je dobro: samo su ga gađali izmetom i ostatak

mandata proveo je zabarikadiran kod kuće.

Pod ovakvim okolnostima trojica ljudi – Pompej, Julije Cezar i

Marko Licinije Kras – nezvanično su se dogovorili da upotrebe

svoj združeni uticaj, veze i novac i urede politički proces u

sopstvenom interesu. Ova „Tročlana banda“ ili „Troglavo

čudovište“ kako ih je nazivao jedan satiričar iz tog vremena, prvi

put je delotvorno uzela javno odlučivanje u privatne ruke.

Nizom zakulisnih dogovora, mitom i pretnjama obezbedili su da

dužnost konzula i vojna zapovedništva odu tamo gde oni žele i

da se ključne odluke donose prema njihovim interesima. To je

trajalo oko deset godina, počevši otprilike 60. godine pre nove

ere (teško je utvrditi tačne datume sklapanja privatnih

sporazuma), a onda je, želeći da učvrsti svoj lični položaj, Julije

Cezar odlučio da pođe Sulinim primerom i zauzme Rim silom.

Suština daljih događaja je jasna, mada su pojedinosti

nezamislivo zamršene. Vraćajući se iz Galije početkom 49.

godine pre nove ere, Cezar je izveo slavni prelazak preko

Rubikona, reke koja je bila granica Italije, i krenuo prema Rimu. No, četrdeset godina ranije sve je bilo drugačije. Kad je Sula

okrenuo svoju vojsku prema gradu, sve više starešine osim

jednog odbile su da pođu s njim. Kada je Cezar učinio to isto, sve

starešine osim jednog s njim su ostale. Bio je to prikladan znak

potpunog srozavanja skrupula za vrlo kratko vreme. Građanski

rat koji je usledio, u kom su Cezar i Pompej, nekadašnji saveznici,

sada zapovedali suprotnim stranama, proširio se na čitavo

Sredozemlje. Rimski unutrašnji sukob više nije bio ograničen

samo na Italiju. Odlučujuća bitka vodila se u centralnoj Grčkoj, a

Pompej je ubijen na obali Egipta – odrubili su mu glavu neki

prevrtljivi Egipćani koje je smatrao saveznicima.

Ovo je snažna priča o političkoj krizi i krvavom raspadu, čak i

kad se iznese ovako sažeto. Neki osnovni uzroci su očigledni.

Relativno male političke ustanove Rima, gotovo nepromenjene

od četvrtog veka pre nove ere, jedva su bile u stanju da

upravljaju italijanskim poluostrvom, a još manje da kontrolišu

ogromno carstvo i u njemu održavaju red. Kao što ćemo videti,

Rim se sve više oslanjao na vredne i darovite pojedince čiji su

moć, bogatstvo i suparništvo ugrožavali osnovna načela

Republike. S druge strane nije postojala bezbednosna mreža –

čak ni najosnovnija policijska sila – koja bi sprečila da politički

sukob preraste u krvavo političko nasilje u ogromnoj metropoli

koja je polovinom prvog veka pre nove ere imala milion

stanovnika i u kojoj su glad, eksploatacija i ogromna imovinska

nejednakost bili dodatni podsticaji pobunama, neredima i

zločinu.

To je takođe priča koju istoričari, i drevni i savremeni, pričaju

uz sve prednosti i mane naknadne pameti. Kada se zna ishod,

lako je prikazati taj period kao niz neopozivih i surovih koraka u

pravcu krize ili kao sporo odbrojavanje do kraja slobodne države i povratka vladavine jednog čoveka. No, poslednje stoleće

Republike nije obeleženo samo krvoprolićem. Kao što nam

govori procvat poezije, teorije i umetnosti, bilo je to i vreme

kada su se Rimljani borili s problemima koji su potkopavali

njihov politički proces i došli do nekih svojih najvećih inovacija,

uključujući i radikalno načelo da država u izvesnoj meri mora da

se postara da njeni građani imaju dovoljno hrane. Prvi put su se

suočili s pitanjem kako carstvom treba da se upravlja umesto da

se samo osvaja i osmislili su zamršena pravila rimske uprave.

Drugim rečima, bio je to period izuzetnih političkih analiza i

izuma. Rimski senatori nisu besposleno sedeli dok su političke

ustanove klizile u metež, niti su jednostavno raspaljivali plamen

krize radi svojih kratkoročnih ciljeva (mada je bilo i toga). Mnogi

od njih, sa raznih strana političkog spektra, pokušavali su da

nađu neka delotvorna rešenja. Mi nećemo dozvoliti da nas

naknadna pamet, njihov krajnji neuspeh niti uzastopni

građanski ratovi i atentati spreče da sagledamo njihove napore

koji su tema ovog i sledećeg poglavlja.

Zagledaćemo se pobliže u neke najpoznatije sukobe i ličnosti

ovog perioda kako bismo se upitali oko čega su se Rimljani

sporili i borili. Neki odgovori odvešće nas nazad u narodni

manifest slobode ugrađen u priče i rekonstrukcije Sukoba

staleža. No, bilo je i novih spornih tačaka, od posledica

masovnog davanja statusa građana saveznicima u Italiji do

pitanja raspodele zarade carstva. Sve te teme su međusobno

isprepletene: uspesi (ili neuspesi) vojnih jedinica na službi u

inostranstvu imali su neposredne posledice na situaciju kod

kuće; političke ambicije ljudi kao što su Pompej ili Cezar bili su

povod za neke osvajačke ratove; nikada nije bilo jasne podele

između vojne i političke uloge rimske elite. Ipak, u interesu jasnog izlaganja ovih ključnih, ali zamršenih događaja, Sedmo

poglavlje baviće se Rimom izvan Italije i usponom moćnika,

naročito Pompeja i Cezara, u drugom delu tog perioda. Za sada

ćemo se usredsrediti uglavnom na pitanja vezana za Rim i

Italiju početkom ovog perioda, otprilike – da označimo to vreme

čuvenim imenima i dalje važnim za priču – od Tiberija Graha do

Sule i Spartaka.



Tiberije Grah



Godine 137. pre nove ere Tiberije Grah – unuk Scipiona

Afrikanca, Emilijanov zet i ratni heroj iz opsade Kartagine u

kojoj se prvi popeo na neprijateljski bedem – putovao je iz Rima

ka severu da se priključi legijama u Španiji. Dok je jahao kroz

Etruriju prenerazio se stanjem na selu – zemlju su obrađivali i

stada čuvali strani robovi na ogromnim imanjima; sitni seljaci,

tradicionalna kičma rimske poljoprivrede, potpuno su nestali.

Sudeći po letku koji je napisao njegov mlađi brat Gaj citiranom u

jednoj mnogo kasnijoj biogra ji, u tom trenutku Tiberije je

odlučio da se posveti reformama. Kako je kasnije rekao rimskom

narodu, mnoge ljude koji su se borili u rimskim ratovima

„nazivaju gospodarima sveta, ali nemaju ni komadić zemlje koji

mogu da nazovu svojim“. Po njegovom mišljenju, to nije bilo

pošteno.

Pitanje koliko su sitni zemljoposednici zaista nestali

zbunjivalo je savremene istoričare mnogo više nego njihove

drevne kolege. Nije teško uvideti da je poljoprivredna revolucija

te vrste mogla da bude logična posledica rimskih ratova i

osvajanja. Tokom rata protiv Hanibala krajem trećeg veka pre nove ere suprotstavljene vojske gazile su po poluostrvu uzduž i

popreko dobrih dvadesetak godina, što je imalo razorne

posledice po obradivu zemlju. Potreba za vojnicima godinama je

smanjivala poljoprivrednu radnu snagu i na porodičnim

imanjima nije mogao da se obavlja ni najosnovniji posao. Zbog

oba ova činioca sitni zemljoposednici su lako propadali,

bankrotirali ili bivali primorani da prodaju imanja, a bogataši su

novcem zarađenim na prekomorskim osvajanjima stvarali

ogromne posede koja je obrađivala robovska radna snaga, a nje

je bilo na pretek. Jedan savremeni istoričar saglasio se s

Tiberijem Grahom kad je turobno sažeto napisao da su se, bez

obzira na plen s kojim su se vratili kući, mnogi vojnici u suštini

„borili da ih istisnu“. Dobar broj njih otišao je u Rim ili druge

gradove u potrazi za zaradom, pa je tako rastao sloj gradske

sirotinje.

To je prihvatljiva mogućnost, ali nema previše čvrstih

dokaza koji je potkrepljuju. Kad se ostavi po strani

propagandistički ton Tiberijevog putovanja kroz Etruriju koje

mu je otvorilo oči (zar nikada do tada nije otputovao

sedamdesetak kilometara na sever?), postoji vrlo malo

arheoloških dokaza za postojanje tih velikih imanja nove vrste o

kojima je izvestio, a veoma mnogo dokaza za suprotno, za opšti

opstanak sitnih imanja. Nije čak pouzdano utvrđeno da bi ratna

oštećenja ili odsustvo neoženjenih mladića imali dugoročne

razorne posledice kao što se često zamišlja. Poljoprivredno

zemljište većinom se lako oporavlja od te vrste nevolja, a

porodice su imale dosta drugih članova da zamene odsutnu

radnu snagu; ako ipak nisu, nekoliko robova mogao je sebi da

priušti čak i relativno skroman zemljoradnik. Štaviše, mnogi današnji istoričari smatraju da je Tiberije Grah, ako su mu

motivi bili iskreni, pogrešno protumačio situaciju.

No, kakva god bila privredna istina, on je svakako video

problem u istiskivanju siromašnih s obradive zemlje. To su

svakako videli i siromašni, ako je tačna priča da su po Rimu na

zidovima pisali gra te moleći Graha da vrati „zemlju

siromašnima“. I taj problem Tiberije je bio odlučan da reši kad je

izabran za narodnog tribuna 133. godine pre nove ere. Odmah je

Plebejskoj skupštini podneo predlog zakona za oporavak sitnih

zemljoposednika raspodelom komada rimske „javne zemlje“

siromašnima. To je bio deo teritorije koji su Rimljani zauzeli

osvajajući Italiju. Teoretski je ta zemlja bila dostupna raznim

korisnicima, ali su zapravo rimski i italijanski bogataši

prigrabili najveći deo zemlje i pretvorili ga praktično u svoje

privatne posede. Tiberije Grah predložio je da se ti posedi

ograniče na najviše pet stotina jugera (oko sto dvadeset hektara)

po komadu tvrdeći da je to stara zakonska granica, a da se

ostatak podeli na manje komade i podeli osiromašenima. Bila je

to tipično rimska reforma koja predstavlja radikalni potez kao

povratak nekadašnjoj praksi.

Predlog je izazvao niz ogorčenih kontroverzi. Kada je jedan

njegov kolega tribun, Marko Oktavije, nekoliko puta pokušao da

stavi veto na taj predlog (nekakvo pravo veta ovi „predstavnici

naroda“ dobili su vekovima ranije), Tiberije se grubo oglušio na

to i naveo narod da njegovog protivnika smeni s položaja. To je

omogućilo da se zakon izglasa i za nadzor raspodele zemlje

osnovan je odbor od tri člana, prilično bliska grupa u kojoj su

bili Tiberije Grah, njegov brat i njegov tast. Kada je zatim senat,

čiji su se interesi načelno poklapali s interesima bogatih, odbio

da uradi bilo šta osim da ponudi smešnu sumu novca za

nansiranje tog posla (sredstvo sprečavanja poteza dobro

poznato u savremenim političkim sporovima), Tiberije se

ponovo obratio narodu i ubedio ga da izglasa da se nedavni

neočekivani dobitak države preusmeri na nansiranje reforme.

Zgodnom slučajnošću pergamski kralj Atalus Treći umro je

iste godine. Združivši realističnu procenu rimske moći na

istočnom Sredozemlju s lukavom odbranom od atentata kod

kuće – odredio je da „rimski narod“ nasledi njegovu imovinu i

veliku kraljevstvo u današnjoj Turskoj. Ovo nasledstvo

obezbedilo je sredstva neophodna za složeni posao istrage,

geometarskih radova, izbora novih vlasnika i obezbeđivanja

osnovnih alatki za rad. Najzad, kad se Tiberije našao pod

žestokim napadima i čak optužen da želi da postane kralj (jedna

opaka glasina nagoveštavala je da je bacio oko na Atalusovu

kraljevsku dijademu i purpurnu odeždu), odlučio je da odbrani

svoj položaj kandidujući se za tribuna i sledeće godine jer bi kao

zvaničnik bio imun na progon. To je bilo previše za neke njegove

nervozne protivnike, i jedna grupa njih, senatora i odabranih

siledžija, s improvizovanim oružjem i bez ikakvih ovlašćenja

prekinula je izbore.

Rimski izbori trajali su veoma dugo. U Plebejskoj skupštini,

koja je birala narodne tribune, svi glasači okupljali su se na

jednom mestu, a grupe su glasale jedna za drugom tako što je

svaki čovek – od mnogo hiljada – glasao pojedinačno. Ponekad je

bilo potrebno više od jednog dana da se glasanje obavi. Godine

133. pre nove ere glasovi za tribuna za sledeću godinu polako su

se davali na Kapitolu kad su upali napadači. Usledila je borba u

kojoj je Tiberije prebijen na smrt nogom stolice. Čovek koji je

organizovao ovaj napad bio je njegov rođak Publije Kornelije

Scipion Nasika Serapion, bivši konzul i starešina jedne od glavnih grupa rimskih sveštenika. Pričalo se da je u ovu

smrtonosnu tuču ušao s togom prebačenom preko glave, što su

rimski sveštenici radili kad podnose životinjske žrtve bogovima.

Po svemu sudeći želeo je da ubistvo deluje kao verski čin.

Smrt Tiberija Graha nije obustavila rad na raspodeli zemlje.

U odbor je izabran novi član, a tragovi rada odbora tokom

sledećih godinu-dve još se mogu videti u nizu kamenova

međaša obeleženih imenima odgovornih članova odbora. No,

bilo je još žrtava, i to na obe strane. Neki Grahovi sledbenici

izvedeni su pred naročiti sud koji je osnovao senat (nije jasno

pod kakvim optužbama), i najmanje jedan je usmrćen tako što je

vezan u vreću sa zmijom otrovnicom – to je verovatno bila

izmišljotina maskirana kao užasna drevna rimska kazna.





36. Ovaj rimski srebrnjak s kraja drugog veka pre nove ere prikazuje

postupak tajnog glasanja u skupštinama. Čovek s desne strane

spušta glasačku tablicu u glasačku kutiju s izdignute daske ili

„mosta“ (pons). S leve strane drugi čovek zakoračuje na most i uzima

tablicu od pomoćnika ispod. „Nerva“ ispisano iznad prizora je ime

zvaničnika zaduženog za kovanje novčića.



Scipion Nasika brzo je poslan u izaslanstvo u Pergam, gde je

sledeće godine umro. Scipion Emilijan, koji je na vest o ubistvu Tiberija Graha reagovao navodeći još Homerovih stihova u

smislu da je Grah sam navukao sebi zlo na glavu, vratio se u

Italiju iz rata u Španiji da se zauzme za one bogate italijanske

saveznike koji su isterani s javne zemlje. Nađen je mrtav u

postelji 129. godine pre nove ere, ujutru na dan kad je trebalo da

održi govor u korist saveznika. Neobjašnjiva smrt – a bilo ih je

mnogo – izazivala je podozrivost Rimljana. U oba ova slučaja

šuškalo se o zločinu. Neki Rimljani, kao što su često činili kad

nije bilo dokaza, govorili su o opakom ženskom uticaju iza

pozornice: trijumfalni osvajač Kartagine, tvrdili su, bio je žrtva

prizemnog porodičnog zločina; ubile su ga žena i tašta kako ne

bi upropastio rad Tiberija Graha, njihovog brata i sina.

Zbog čega su reforme Tiberija Graha naišle na tako žestok

otpor? Nesumnjivo se radilo o svim mogućim vrstama interesa.

Neki posmatrači iz tog vremena, a i kasniji, tvrdili su da Tiberije

zapravo nije bio dirnut patnjama siromašnih, nego je bio kivan

na senat koji ga je ponizio ne odobrivši sporazum koji je on

dogovorio dok je služio u Španiji. Mnogim bogatašima svakako

se nije dopalo što gube zemlju koju su dugo smatrali delom

svojih privatnih poseda, dok su oni koji bi imali koristi od

raspodele vatreno podržavali reformu. Štaviše, mnogi su

pokuljali u grad iz daljih rimskih teritorija samo da bi glasali za

nju. No, sukob nije nastao samo zbog ovoga.

Sukob iz 133. godine pre nove ere otkrio je dramatično

različite poglede na vlast naroda. Kad je Tiberije ubedio građane

da smene tribuna koji mu se protivio, tvrdio je otprilike sledeće:

„Ako narodni tribun više ne radi ono što narod želi, treba ga

smeniti.“ To je pokrenulo pitanje koje se postavlja i u vezi

savremenih izbornih sistema. Da li poslanike u skupštinama

treba smatrati izaslanicima glasača obaveznim da sprovode volju svog izbornog tela, ili su oni predstavnici izabrani da

samostalno odlučuju u promenljivim uslovima vlasti? Tada je

prvi put, koliko mi znamo, to pitanje pokrenuto, a u starom

Rimu na njega je bilo teško odgovoriti koliko i danas. Neki

smatraju da su potezi Tiberija Graha štitili prava naroda, dok

drugi misle da su potkopavali prava zakonito izabranih

zvaničnika.

Na sličnim dilemama temelji se i prepirka o tome da li je

Tiberija Graha trebalo ponovo izabrati za tribuna. Bilo je i ranije

zvaničnika koji su ostajali na položaju dve uzastopne godine, ali

neki su svakako smatrali da to nagoveštava opasno

nagomilavanje lične moći i miriše na kraljevske ambicije. Drugi

su pak tvrdili da rimski narod ima pravo da izabere koga želi.

Bez obzira na izborne tradicije. Što je još važnije, ako je Atalus

ostavio svoje kraljevstvo „rimskim narodu“ (populus Romanus),

zar nije trebalo upravo narod, a ne senat, da odluči kako će

iskoristiti to nasledstvo? Zar ne treba zarada carstva da donese

koristi i siromašnima kao i bogatima?

Scipion Nasika sa svojim siledžijama, palicama i nogama

stolica, svakako ne deluje kao privlačan lik, a nadimak Vespillo,

odnosno „pogrebnik“, nadenut senatoru koji se postarao za

bacanje leševa u Tibar je neprijatna šala po svim merilima,

drevnim i sadašnjim. No, oni su se s Tiberijem Grahom sporili o

temeljnim pitanjima i postavili su okvir rimske političke

rasprave do kraja Republike. Ciceron je, osvrćući se s polovine

sledećeg veka, mogao da predstavi godinu 133. kao odlučujuću

upravo zato što je u rimskoj politici i društvu otvorila pukotinu

koja se neće zatvoriti za njegovog života. „Smrt Tiberija Graha“,

napisao je, „a i pre nje čitav niz razloga za njegov izbor na mesto tribuna, podelili su jedinstven narod na dva odvojena dela

[partes].“

To je besedničko pojednostavljivanje. Ideja da je u Rimu

između bogatih i siromašnih postojao spokojni sklad dok ga

Tiberije Grah nije narušio jeste u najbolju ruku romantična

maštarija. Sudeći po onome što znamo o političkim raspravama

tokom desetak godina pre 133. godine pre nove ere (a ne znamo

mnogo), drugi su već proklamovali prava naroda manje-više u

istom smislu. Na primer, godine 139. jedan radikalni tribun

podneo je predlog zakona da se svi rimski izbori vrše tajnim

glasanjem. Nema dokaza o tome ko je bio taj čovek ni kakav je

otpor njegov predlog sigurno izazvao – mada Ciceron

nagoveštava nešto kad kaže da „svi znaju da je zakon o izborima

oteo aristokratama sav njihov uticaj“ i opisuje predlagača kao

„prljavu ništariju“. No, bila je to važna reforma i temeljno

jamstvo političke slobode za sve građane, reforma do tada

nepoznata u izborima u klasičnom grčkom svetu, bio

demokratski ili ne.

Ipak, upravo događaji iz 133. godine pre nove ere zaoštrili su

sukob između onih koji su zastupali prava, slobode i dobrobit

naroda i onih koji su, da se izrazimo njihovim rečima, smatrali

da je dobro za državu da je vode iskustvo i mudrost „najboljih“

(optimi), što je u praksi manje-više značilo bogatih. Za ove dve

grupe Ciceron koristi reč partes (ponekad su ih zvali populari i

optimati), ali to nisu bile partije u savremenom smislu: grupe

nisu imale članstvo, zvanične vođe ni dogovoreni program.

Predstavljale su dva potpuno različita pogleda na ciljeve i

metode upravljanja državom i neprestano će se sukobljavati

skoro čitav vek.





Gaj Grah




U jednoj od najcitiranijih šala rimskog sveta satiričar Juvenal je,

pišući krajem prvog veka pre nove ere, besneo na „rulju

Removu“ koja je, kako on tvrdi, želela samo dve stvari: „Hleba i

igara“ (panem et circenses). Ta fraza je primenljiva i danas jer

blistavo prezrivo ukazuje na ograničene poglede gradske mase

predstavljene kao potomstvo ubijenog blizanca: nije im stalo ni

do čega osim do trka kola i sledovanja hrane kojima su ih carevi

podmićivali i vremenom uspešno okrenuli od politike. To je

takođe cinično izobličeno predstavljanje rimske tradicije

obezbeđivanja osnovnih namirnica narodu o državnom trošku

koju je započeo Gaj Sempronije Grah, mlađi brat Tiberija Graha i

narodni tribun dve uzastopne godine, 123. i 122. godine pre

nove ere.

Gaj nije uveo „milostinju u žitu“ da budemo precizni, on je

samo Plebejskoj skupštini uspešno predložio zakon po kom bi

država morala svakog meseca da prodaje građanima izvesnu

količinu žita po subvencionisanim utvrđenim cenama. Pa ipak,

razmere i ambicije ovog predloga bile su neizmerne, a Gaj je po

svemu sudeći planirao značajnu infrastrukturu neophodnu za

podršku tom planu: javne nabavke, prostorije za prodaju i neku

vrstu dokaza o identitetu (kako bi se inače prodaja ograničila

samo na građane?), kao i prostor u novim skladištima na Tibru i

zakup zatvorenog skladišnog prostora drugde. Kako je čitava

operacija organizovana i ko ju je sprovodio ne zna se pouzdano.

Javni službenici u Rimu dobijali su samo najosnovniju podršku

šačice pisara, glasnika i telohranitelja. Zato je, kao i u većini

državnih zadataka – sve do sitnih stručnih stvari kao što je

ponovno bojenje lica statue boga Jupitera u njegovom hramu na Kapitolu iznad grada – veći deo posla upravljanja i raspodele žita

verovatno završio u rukama privatnih preduzetnika koji su

naplaćivali obavljanje javnih poslova.

Gajev predlog nastao je delimično iz brige za gradske

siromahe. Plodnih godina žetva na Siciliji i Sardiniji bila je

manje-više dovoljna da ishrani četvrt miliona ljudi – što je

razumna, mada pomalo uzdržana procena broja stanovnika

Rima u drugoj polovini drugog veka pre nove ere. No, žetve na

drevnom Sredozemlju bile su dramatično nestalne i cene su

ponekad rasle iznad onoga koliko su obični Rimljani – vlasnici

radnji, zanatlije, najamni radnici – mogli da plate. Čak i pre Gaja

Graha država je ponekad preduzimala mere da preduhitri glad u

gradu. Jedan rečiti natpis pronađen u Tesaliji u severnoj Grčkoj

beleži posetu rimskog zvaničnika 129. godine pre nove ere. On

je došao vrlo ponizno „jer u zemlji trenutno vlada oskudica“, a

otišao je s obećanjem o preko tri hiljade tona žita i nekim vrlo

zamršenim dogovorom o prevozu.

No, dobrotvorni ciljevi nisu bili jedino što je Gaj imao na

umu, čak ni surova logika često uočavana u Rimu da je gladna

masa opasna. Njegov plan imao je i politički cilj podele državnih

sredstava. To je sigurno bila tema spora između Gaja i jednog od

njegovih najnepomirljivijih protivnika, bogatog bivšeg konzula

po imenu Lucije Kalpurnije Pizon Frugi (poslednji deo njegovog

imena, sasvim prikladno, znači „škrti“). Kada je zakon izglasan,

Gaj je Video Frugija kako stoji u redu za svoje sledovanje žita i

upitao ga zašto je tu kad se ne slaže s izglasanom merom. „Ne

dopada mi se, Gaje“, odgovorio je, „tvoja zamisao da deliš moju

imovinu svakome, ali ako ćeš već to da uradiš, uzeću svoj deo.“

Verovatno je želeo da okrene Gajevu retoriku protiv njega samog. Raspravljalo se o tome ko ima pravo na imovinu države i

gde leži granica između javnog i privatnog bogatstva.

Raspodela jeftinog žita bila je Gajeva najuticajnija reforma.

Iako je menjana i povremeno suspendovana tokom sledećih

decenija, njeno osnovno načelo važilo je vekovima: Rim je bio

jedino mesto na drevnom Sredozemlju u kom je država preuzela

odgovornost za redovno snabdevanje svojih građana osnovnim

namirnicama. Nasuprot tome, grčki svet oslanjao se na

povremena sledovanja u vreme oskudice i retke izlive

velikodušnosti bogataša. Ali sledovanja hrane bila su samo

jedna od brojnih Gajevih novina.





37. Slika Angelike Kaufman Kornelija, majka braće Grah (1785).

Kornelija je bila među retkim rimskim majkama koje su imale snažan uticaj na javne karijere svoje dece. Navodno se oblačila

skromnije od većine svojih savremenica. „Moj nakit su moja deca “, govorila je. Slikarka ju je ovde prikazala kako predstavlja prijateljici

Tiberija i Gaja (levo).



Za razliku od svih prethodnih rimskih reformatora, Gaj nije

sprovodio samo jednu inicijativu, nego desetak. Bio je prvi

političar u Rimu, ako ne računamo mitske očeve osnivače, sa

sveobuhvatnim i suvislim programom i merama koje su

pokrivale, na primer, pravo žalbe na smrtnu kaznu, zabranu

podmićivanja i mnogo ambiciozniji plan raspodele zemlje nego

što je njegov brat ikada predložio. Taj plan obuhvatao je i

masovni izvoz viška građana u „kolonije“, ne samo italijanske,

nego prvi put i prekomorske. Svega nekoliko decenija pošto je

sravnjena sa zemljom, Kartagina je označena kao grad koji treba ponovo naseliti. No, rimsko pamćenje nije bilo kratko i ovaj

projekt uskoro je otkazan iako su neki naseljenici već otputovali

tamo. Sada je teško navesti sve zakone koje je Gaj Grah predložio

za samo dve godine, a još je teže tačno utvrditi kakvi su bili

njihovi uslovi i ciljevi. Osim značajnog dela teksta zakona o

pravilima ponašanja rimskih zvaničnika u inostranstvu i

sredstvima odštete za one koje su oštetili (to ćemo istražiti u

sledećem poglavlju), sačuvani tragovi opstali su uglavnom u

obliku usputnih napomena ili mnogo kasnijih rekonstrukcija.

No, ključ je u obimu. Gajevim protivnicima to je opasno

zaudaralo na težnju za ličnom moći. Program je načelno po

svemu sudeći bio sistematski pokušaj promene i obnove odnosa

između naroda i senata.

Tako je to shvatio grčki biograf Gaja Graha Plutarh, punim

imenom Lucije Mestrije Plutarh, više od dvesta godina kasnije

kada je izdvojio jedan razmetljivi Gajev potez tokom govora na

Forumu. Do tada su govornici uvek stajali okrenuti zdanju

senata, a slušaoci su se tiskali u uskom prostoru ispred njega

zvanom comitium. Gaj je prekršio konvencije strategijski tako

što je okrenuo leđa senatu i obratio se narodu koji je sada stajao

na otvorenom prostoru Foruma. To je, priznaje Plutarh, bilo

samo „lako odstupanje“, ali je imalo revolucionarno značenje. Ne

samo što je omogućilo učešće mnogo većem broju ljudi, nego je

označilo da je narod slobodan od nadzora senata. Drevni pisci

zapravo su cenili Gajev dobar osećaj za politiku. Druga priča

kaže kako su pre nastupa gladijatora na Forumu (omiljenom

mestu pre nego što je dva veka kasnije sagrađen Koloseum),

brojni ugledni Rimljani postavljali privremena sedišta i

naplaćivali najam. Noć uoči predstave Gaj je sva ta sedišta uklonio kako bi običan svet imao dovoljno mesta da gleda borbe,

i to besplatno.

Za razliku od svog starijeg brata, Gaj je nekako uspeo da bude

dva puta uzastopno izabran za tribuna. No, pod mutnim

okolnostima, nije izabran ponovo za 121. godinu pre nove ere.

Te godine odupro se naporima konzula Lucija Opimija, zadrtog

konzervativca i heroja svojih istomišljenika, da povuče većinu

svojih zakona. Tada ga je ili ubila naoružana banda pod

Opimijevim zapovedništvom ili je sam sebi oduzeo život kako ga

ne bi ubili. Nasilje nije bilo jednostrano. Izbilo je pošto je jedan

konzulov poslužitelj – po svemu noseći tamo-amo utrobu nekih

tek žrtvovanih životinja, zbog čega je događaj još jeziviji –

doviknuo neku nehajnu uvredu Grahovim pristalicama

(„Pustite pristojan svet da prođe, propalice“) i načinio još

uvredljiviji pokret. Nasrnuli su na njega i izboli ga štapićima za

pisanje, što nam kaže da nisu bili naoružani, da su bili pismeni,

ali da nisu bili nedužne žrtve. Senat je u odgovor doneo dekret

tražeći od konzula „da se postaraju da država ne bude ugrožena“,

isti akt o vanrednim ovlašćenjima kakav je donesen za vreme

Ciceronovog sukoba s Katilinom 63. godine pre nove ere.

Opimije je shvatio poruku, okupio naoružanu grupu svojih

pristalica i pobio oko tri hiljade sledbenika Gaja Graha, na licu

mesta ili kasnije pred prekim sudovima. Tako je postavio vrlo

neprijatan i smrtonosan primer.

To je bila prva od nekoliko prilika u sledećih sto godina da je

ovakav dekret upotrebljen za rešavanje različitih kriza, od

građanskih nereda do navodne veleizdaje. Možda je bio

osmišljen kao pokušaj da se stvori nekakav pravni okvir za

zvaničnu upotrebu sile. Rim u tom periodu nije imao nikakvu

policiju i gotovo nikakva sredstva za obuzdavanje nasilja osim onoga što su pojedinci mogli da preduzmu. Uputstvo:

„Postarajte se da država ne bude ugrožena“, moglo bi teoretski

da ima za cilj da povuče granicu između neovlašćenih

postupaka Scipiona Nasike i poteza koje je odobrio senat. U

praksi, bila je to dozvola za linč, ostrašćeni izgovor za suspenziju

građanskih prava i pravno pokriće za planirano nasilje nad

radikalnim reformatorima. Teško je poverovati, na primer, da su

se „kritske lukonoše“ koji su se priključili Opimijevim gradskim

pristalicama tu našli čistom slučajnošću. Ali dekreti su uvek bili

kontroverzni i njihova primena završavala se rđavo, kao što je

Ciceron utvrdio. Opimije je izveden pred sud i, mada je

oslobođen, ugled mu je zauvek ostao okaljan. Kada je, smelo ili

naivno, u želji da proslavi propast Graha, bogato obnovio hram

boginje Konkordije, boginje sklada na Forumu, neki realan

čovek naoružan dletom sažeo je čitav smrtonosni neuspeh

uklesavši na fasadi reči: „Čin bezumnog nesklada stvorio je

hram Sklada.“



Građani i saveznici u ratu



Nekoliko godina pre revolucionarnih reformi Gaja Graha jedan

rimski konzul putovao je sa ženom kroz Italiju i svratio u mali

grad Teanum (današnji Teano, oko sto šezdeset kilometara

južno od Rima). Dama je poželela da se okupa u javnom kupatilu

obično rezervisanom za muškarce, pa je gradonačelnik naredio

da se kupatilo pripremi i da se redovni kupači izbace. No, ona se

požalila da kupatilo nije bilo spremno na vreme i da nije bilo

dovoljno čisto. „Zbog toga je kolac zaboden u zemlju na forumu, a gradonačelnik Teanuma, najistaknutiji čovek u gradu,

privezan je za njega. Skinuli su mu odeću i istukli štapovima.“

Ova priča stigla je do nas jer ju je Gaj Grah ispričao u govoru

koji je od reči do reči preneo jedan naučnik iz drugog veka nove

ere zainteresovan za analizu Grahovog besedničkog stila. Ovaj

zapanjujući primer rimske zloupotrebe vlasti Grah je naveo u

korist još jedne svoje ideje – šireg davanja statusa građana Rima

u Italiji. On to nije prvi predložio. Njegov predlog bio je deo sve

veće kontroverze o statusu rimskih saveznika i latinskih

zajednica u Italiji. Napetost se okončala tako što su mnogi

zaratili s Rimom u Socijalnom ratu, jednom od

najsmrtonosnijih i najneobičnijih sukoba u rimskoj istoriji.

Najmanje je jasno kakvi su bili ciljevi saveznika. Da li su pribegli

nasilju da bi primorali Rim da im podari puni status građana? Ili

su pokušavali da se oslobode Rima? Da li su želeli da ostanu ili

da odu?

Odnosi između Rima i drugih Italijana razvijali su se u

različitim pravcima od trećeg veka pre nove ere. Saveznici su

svakako imali velike koristi od zajedničkih ratnih pohoda s

Rimljanima u vidu plena koji je dolazio s pobedom i trgovačkih

prilika koje su nastajale. Jedna porodica u gradiću Fregele,

tehnički latinskoj koloniji stotinak kilometara južno od Rima,

bila je toliko ponosna na te pohode da je ukrasila kuću frizevima

od terakote sa slikama dalekih bitaka u kojima su njeni članovi

učestvovali. U većim razmerama veličanstveni arhitektonski

razvoj mnogih italijanskih gradova pruža opipljive dokaze

savezničke zarade. U gradu Prenesti, na primer, svega tridesetak

kilometara udaljenom od Rima, podignuto je ogromno novo

svetilište boginje Fortune, remek-delo raskošne arhitekture – s

pozorištem, terasama, verandama i kolonadama – kakvom nije bilo premca u Sredozemlju. Svakako nije slučajnost da se imena

nekoliko porodica iz ovog grada nalaze među imenima rimskih i

italijanskih trgovaca na egejskom ostrvu Delosu, jednom od

najvećih trgovačkih središta tog vremena i glavnog centra za

trgovinu robljem.





38. Ogromno arhitektonsko delo u gradu Prenesti s kraja drugog

veka pre nove ere ugrađeno je u kasniju renesansnu palatu, a

prvobitni oblik drevnog svetilišta je sačuvan. Donje rampe i terase

još se vide.





39. Rekonstrukcija drevnog svetilišta u gradu Prenesti. Jasno se vidi

da polukružni oblik palate ponavlja oblik hrama boginje Fortune

ispod nje. Zanimljivo, svetilište je podignuto više od pola veka pre

Pompejevog pozorišta (slika 44), kada u samom Rimu nije bilo

ničega tako veličanstvenog.



Stranci u mestima kao što je Delos nisu razlikovali

„Rimljane“ i „Italijane“, a koristili su oba naziva i za jedne i za

druge. Čak i u Italiji razlike su bile nejasne ili su izbledele. Do

početka drugog veka pre nove ere svi dotadašnji „građani bez

prava glasa“ dobili su pravo glasa. U nekom trenutku pre

Socijalnog rata Rimljani su možda prihvatili da svako ko je

obavljao neku javnu dužnost u zajednici s latinskim statusom

može da dobije puni status rimskog građanina. U praksi se često

žmurilo kada neki Italijani jednostavno tvrde da su građani

Rima ili uspeju da se zvanično upišu u rimski cenzus.

Ipak, ova vrsta bliže integracije bila je samo jedna strana

problema. Gajeva priča o nesrećnom gradonačelniku samo je jedan ozloglašeni slučaj u kom su Rimljani pojedinci, na skali od

netaktičnog do surovog, navodno povredili ili ponizili ugledne

pripadnike stranih zajednica. Jedan drugi konzul navodno je

naredio da grupu lokalnih dostojanstvenika svuku i izbičuju

zbog neke greške u isporukama. Bile istinite ili ne (a sve dolaze iz

nepotkrepljenih napada Rimljana na Rimljane), ove anegdote

govore o atmosferi međusobnih optužbi, gorčine i otrovnih

glasina koju su dalje podjarivali neki bezobzirni potezi rimske

države, kao i osećaj političke isključenosti i drugorazrednosti

nekih vodećih saveznika. Senat je počeo da podrazumeva da

može da donosi zakone za čitavu Italiju. Zemljišna reforma

Tiberija Graha, koliko god bila popularna među siromašnim

Rimljanima, izazvala je bogate Italijane kojima je „javna zemlja“

bila oduzeta, a siromašni Italijani bili su isključeni iz raspodele.

Bliski lični odnosni koje su neki pripadnici italijanske elite imali

s vodećim Rimljanima (kako bi drugačije dobili pomoć Scipiona

Emilijana u borbi protiv reforme Tiberija Graha?) nisu

ublažavali činjenicu da nisu imali zvaničnog udela u rimskoj

politici i odlučivanju.

Dvadesetih godina drugog veka pre nove ere „italijansko

pitanje“ unosilo je sve veći razdor i izazivalo talase nasilnih

sukoba. Godine 125. pre nove ere žitelji Fregela pokušali su da se

otresu Rima, ali ih je zgazila rimska vojska pod zapovedništvom

onog istog Lucija Opimija koji je nekoliko godina kasnije uklonio

Gaja Graha. Ostaci frizeva koji su nekada slavili one zajedničke

pohode iskopani su dve hiljade godina kasnije među ostacima

razorenog grada. Istovremeno je strah Rima od navale stranaca

podjarivan na način sličan mnogim savremenim kampanjama

ksenofobije. Jedan Gajev protivnik obraćajući se slušaocima na

jednom poluslužbenom skupu dočarao je sliku Rima zatrpanog strancima. „Kada jednom date status građana Latinima“, rekao

je, „mislite li da će za vas biti mesta kao sada na skupovima, na

igrama i svetkovinama? Zar ne shvatate da će preuzeti sve?“ Bilo

je i zvaničnih pokušaja da se doseljenici vrate kućama ili da se

Italijani spreče da se predstavljaju kao punopravni građani

Rima. Moglo je biti opasno suviše glasno podržavati italijanska

prava. U jesen 91. godine pre nove ere izvesni Marko Livije Druz

predložio je da se status građana dodeljuje šire u Italiji i završio

je ubijen u sopstvenom domu, izboden dok se opraštao od grupe

posetilaca.

To ubistvo najavilo je pravi građanski rat jezivih razmera.

Prekretnica je nastupila krajem 91. godine kada je rimski

izaslanik uvredio žitelje Askuluma, grada u centralnoj Italiji.

Oni su odgovorili tako što su ubili i njega i sve Rimljane u gradu.

Ova brutalna epizoda etničkog čišćenja postavila je ton daljim

događajima koji su gotovo prerasli u pravi građanski rat:

„Možemo ga zvati ratom saveznika kako bi zvučalo bolje, ali

istina je da je to bio građanski rat, rat protiv građana“, napisao je

kasnije jedan rimski istoričar. Borbe su se vodile u najvećem

delu poluostrva, pa i u Pompeji gde se tragovi rimskih projektila

iz 89. godine pre nove ere i danas mogu videti na gradskim

zidinama. Rimljani su izveli ogromne snage da poraze Italijane i

izvojevali su pobedu po cenu velikih gubitaka i znatne panike.

Kada je jedan konzul poginuo u bici i njegovo telo doneseno u

Rim, zavladala je tolika tuga da je senat doneo dekret da se

ubuduće pali borci sahranjuju tamo gde su poginuli, a te odluke

drže se i neke savremene države. No, najveći deo sukoba završio

se manje-više brzo, za godinu-dve. Sklapanje mira navodno je

ubrzao jedan jednostavni činilac: Rimljani su ponudili status građana svim Italijanima koji nisu podigli oružje protiv njih ili

su spremni da ga odlože.

Zbog toga svakako izgleda kao da je cilj mnogih saveznika u

tom ratu bio da postanu punopravni Rimljani i okončaju svoju

isključenost iz politike i podređeni položaj. Tako je većina

drevnih pisaca objašnjavala ovaj sukob. „Želeli su status građana

države čiju moć su nekada branili oružjem“, tvrdio je jedan autor

čiji pradeda je bio Italijan i borio se na strani Rimljana. Omiljena

priča o uspešnom preobražaju Italijana u Rimljane govori o

karijeri čoveka iz severne italijanske oblasti Picenum: kao bebu

su ga nosili u povorci zarobljenika tokom jednog trijumfa

priređenog u Rimu povodom pobede na nekadašnjim

saveznicima, a sadašnjim protivnicima; pedeset godina kasnije,

kao rimski vojni zapovednik proslavio je sopstveni trijumf

povodom pobede nad parćanima – jedini čovek za kog se zna da

je učestvovao u trijumfu i kao pobednik i kao poraženi. No,

rimski pisci možda su prebrzo izjednačili ishod rata s njegovim

ciljevima ili dodelili Italijanima cilj koji se bolje uklapao u

kasnije jedinstvo Rima i Italije.

S druge strane pak, tadašnja propaganda i organizacija

italijanske strane kažu nam da je to zapravo bio pokret za

odvajanje i potpunu nezavisnost od Rima. Saveznici su po

svemu sudeći uspeli da u izvesnoj meri uspostave suparničku

državu pod imenom „Italija“, s prestonicom u gradu s novim

imenom „Italika“ i čak s rečju Itali („Italijani“) otisnutom na

borbene olovne kuglice. Kovali su novčiće s nezaboravnom

slikom bika, simbola Italije, kako kasapi vuka, simbol Rima.

Jedan italijanski vođa domišljato je preokrenuo priču o Romulu i

Remu naglavce i nazvao Rimljane „vukovima koji su napastvovali italijansku slobodu.“ To uopšte ne liči na molbu za

integraciju.

Najlakše rešenje zagonetke jeste da zamislimo da su

saveznici bili labava koalicija s mnogim različitim ciljevima,

neki odlučni da se odupiru Rimljanima do smrti, drugi mnogo

spremniji da se nagode. To je nesumnjivo istina. No, postoje i

pre njenije nijanse, kao i nagoveštaji da je – sviđalo se to

nekome ili ne – za italijansku nezavisnost od Rima bilo

prekasno. Na novčićima se svakako mogu videti neke

antirimske slike, no, novčići su se u potpunosti zasnivali na

težinskim merilima rimskog novca, a i mnoge slike bile su

neposredno pozajmljene od rimskog novca. Kao da je jedini jezik

kulture kojim su Italijani mogli da napadnu Rimljane bio rimski

– što jasno govori koliko je daleko odmakla integracija, odnosno

rimska prevlast nad Italijom.

Koji god da su bili uzroci Socijalnog rata, posledice zakona iz

90. i 89. godine pre nove ere kojima je status građana proširen

na najveći deo poluostrva bile su dramatične. Italija je postala

nešto najbliže nacionalnoj državi što je klasični svet ikada video,

a načelo koje smo opazili vekovima ranije da „Rimljani“ mogu da

budu građani dva grada, Rima i svog rodnog grada, postalo je

pravilo. Ako su brojevi koje navode drevni pisci uopšte tačni,

broj rimskih građana jednim potezom se utrostručio i dosegao

nešto preko milion ljudi. Mogući uticaj tog poteza, kao i

problemi, bili su očigledni. Na primer, vodila se žestoka rasprava

o tome kako uklopiti nove građane u glasačke oblasti, a u njoj se

pojavio i neuspeli predlog da se uticaj Italijana na skupštine

umanji tako što će se upisati u mali broj dodatnih oblasti koje će

uvek glasati poslednje. No, Rimljani nikada nisu delotvorno

prilagodili svoje tradicionalne političke i administrativne ustanove novom političkom krajoliku. Nikada nije uspostavljen

sistem beleženja glasova izvan Rima, tako da su u praksi samo

Italijani s dovoljno novca i vremena da putuju mogli da iskoriste

svoj novostečeni politički uticaj. A teret zvaničnog upisivanja

tolikog broja građana gotovo je slomio rimske ustanove, mada je

bilo pokušaja da se deo tog posla prepusti lokalnim

zvaničnicima. Puni cenzus obavljen je 70. godine pre nove ere ( i

na osnovu tih brojeva stvorena je procena od nešto preko milion

građana), ali to je bio poslednji zvanični popis pre 28. godine pre

nove ere, početkom vladavine cara Avgusta. Toliki razmak

obično se pripisuje političkoj nestabilnosti, ali veličina i teškoće

zadatka sigurno su takođe imali neke veze s tim.





40. Najagresivniji antirimski novčić koji su iskovali italijanski

saveznici u Socijalnom ratu. Rimskog vuka potpuno je savladao

italijanski bik, a ispod crteža je ime odgovornog službenika napisano

na oskanskom jeziku. Na drugoj strani novčića je glava boga Baha i

ime, takođe na oskanskom, jednog od vodećih italijanskih vojnih

zapovednika.

Postoji živopisan snimak osetljivih problema koji su i dalje

postojali gotovo trideset godina posle Socijalnog rata u govoru

koji je Ciceron održao 62. godine pre nove ere u odbranu pesnika

Arhijasa – čoveka koji je do tada već opevao podvige brojnih

značajnih Rimljana (nažalost ili ne, ti stihovi nisu sačuvani) i za

kog se Ciceron nadao da će napisati i prikladnu pesmu o

njegovoj pobedi nad Katilinom. Arhijas se rodio u Antiohiji, u

drevnoj Siriji, ali je tvrdio da je rimski građanin s imenom Aul

Licinije Arhijas na osnovu toga što je emigrirao u Italiju, postao

građanin grada Herakleje i posle Socijalnog rata stekao pravo na

status građanina Rima. To pravo mu je osporeno pred sudom.

No, odbrana je naišla na teškoće. Nije bilo pisanog dokaza da je

Arhijas bio građanin Herakleje jer su gradska dokumenta

izgorela u Socijalnom ratu. Nije bilo dokaza ni o njegovom

statusu rimskog građanina pošto ga nije bilo ni na jednom

spisku cenzusa; on je, sumnjivo, rekli bismo, bio van zemlje za

vreme oba nedavna cenzusa. Zato je Ciceron morao da se osloni

na svedoke koji su jamčili za njega i na privatne zapise pretora,

tada već mrtvog, koji je prvi odobrio njegov zahtev.

Kakvu je odluku porota donela ne znamo. Da li su smatrali

da su izgovori za nestala dokumenta tanki? Ili su shvatili da je

reč upravo o nesrećnom spletu okolnosti i gubitku identiteta

kakvi se dešavaju tokom građanskih ratova? U svakom slučaju,

Ciceronova odbrana je dragocen dokaz nekih kontroverzi i

administrativnih zbrka koje su sigurno ležale ispod kratke

odluke da se „status građana dodeljuje svim saveznicima.“ Bio je

to izuzetno smeo potez Rimljana, pa makar su bili i prisiljeni da

ga povuku, ali sigurno je bilo mnogo drugih Arhijasa uhvaćenih

u pravne začkoljice, a bez sredstava ili uticaja da pozovu

Cicerona da ih zastupa.





Sula i Spartak




Rimski zapovednik opsade Pompeje 89. godine pre nove ere u

kojoj je Ciceron služio kao starešina vrlo niskog čina bio je Lucije

Kornelije Sula Feliks – poslednje ime znači „srećni“ ili

upečatljivije „miljenik boginje Venere“. Suočio se sa dobro

organizovanim otporom unutar grada, sudeći po brojnim

obaveštenjima otkrivenim ispod gipsa kasnije nanesenog na

fasade, koja su očigledno upućivala branioce grada gde da se

okupe. Pompeja se po svemu sudeći držala neko vreme pošto je

Sula prešao na važnija bojišta, ali ostavio je dovoljno jak utisak

da neki gradski umetnik gra ta nažvrlja njegovo ime na jednu

kulu gradske kuće.

Sula je bio središnja i kontroverzna pojava tokom gotovo

deset godina otvorenog rata u gradu Rimu i okolini i za vreme

kratkog i krvavog perioda vladavine jednog čoveka. Rođen u

osiromašenoj patricijskoj porodici, izabran je za konzula 88.

godine pre nove ere, kada mu je bilo oko pedeset godina. Sukobi

su počeli one godine kad je napao Rim s vojskom kojom je

zapovedao u završnici Socijalnog rata, želeći da povrati

zapovedništvo u ratu protiv kralja Mitridata koje mu je bilo

dodeljeno, a onda iznenada predato njegovo suparniku. Taj

položaj mogao mu je doneti slavu i bogatstvo. Sukobi su se

nastavili kad se kao pobednik vratio u Italiju 83. godine pre

nove ere i borio se gotovo dve godine da preotme Rim od

neprijatelja koji su u međuvremenu preuzeli vlast. Tokom

njegovog odsustvovanja neslaganja u gradu rešavala su se

nasiljem, ubistvima i gerilskim borbama, a suparničke

vojskovođe poslate da vode rat protiv Mitridata borile su se jedne protiv drugih koliko i protiv spoljnog neprijatelja. Ta

situacija bila bi pomalo smešna da nije bila smrtonosna.

Drevni pisci donose nam drečavu, krvoločnu i zbunjujuću

sliku čitave sredine te decenije. Žestoke borbe u srcu grada

obeležile su oba Sulina napada na Rim. Tokom drugog napada,

Jupiterov hram na Kapitolu, simbol osnivanja Republike,

izgoreo je, a senatori nisu bili bezbedni čak ni u svom zdanju.

Četvoricu senatora – među njima i pretka cara Nerona – ubili su

u senatu Sulini neprijatelji. U međuvremenu u pohodu protiv

Mitridata jednog zapovednika rimske vojske ubio je njegov

zamenik koji je pak kasnije sam sebi oduzeo život kad mu je

većina vojske dezertirala. Većina dezertera odlučila je da se

pridruži Suli, mada je nekoliko starešina izabralo da se priključi

Mitridatu, neprijatelju protiv kog su došli da se bore.





41. Sulin srebrni novčić iskovan 84–83. godine pre nove ere na kom

se on razmeće božanskom zaštitom koju uživa. S jedne strane je

glava Venere, a njen sin Kupidon drži palmu – simbol pobede – jedva

vidljiv desno. S druge strane spominju se vojni uspesi koje je ova

zaštita omogućila: IMPER(ATOR) ITERUM beleži da su Sulu dva puta

(iterum) njegovi vojnici javno pozdravili kao moćnog pobednika

(imperator), a među simbolima u sredini su dva oklopa upotrebljena

kao pobednički trofeji.



No, najmračnije anegdote govore o smrtonosnim

proskripcijama i strahu koji su izazvali hladnokrvni spiskovi

onih koje treba ubiti. Sulin sadizam je važan deo priče. Dok su

njegovi neprijatelji godinu-dve ranije otpočeli jezivu praksu

prikucavanja glava svojih žrtava na govornice na Forumu,

pričalo se da je Sula otišao još dalje i postavljao ih kao trofeje u

atrijumu svoje kuće – u ogavnoj parodiji rimske tradicije

izlaganja predačkih portreta. Takođe je okaljao citiranje grčke

književnosti kad su mu doneli glavu jedne naročito mlade žrtve,

a on se prisetio stihova grčkog komediografa Aristofana o tome

da je dečak pokušao da trči pre nego što je prohodao. „Niko mi

nije učinio nešto nažao a da mu nisam vratio u punoj meri“, piše

između ostalog na njegovom grobu – kakva razlika u odnosu na epitafe porodice Scipion. No, to nije sve. Drugi deo priče je

spremnost mnogih da učestvuju u pokolju, da poravnaju stare

račune ili da jednostavno zatraže novčanu nagradu za ubistva.

Katilina, ozloglašeni zločinac, ubedio je Sulu da stavi i njegove

lične neprijatelje na spisak, a kad je prljavi posao obavljen, oprao

je okrvavljene ruke u svetom izvoru.

Kako da objasnimo takvo nasilje? Nije dovoljno tvrditi da je

bilo manje strašno nego što se opisuje. To je istina, ali samo do

izvesne mere.

Najveći deo priče koja je stigla do nas oslanja se na ostrašćene

zapise ljudi željnih da preterano prikažu svirepost svojih

neprijatelja. Ocrnjivanje Katiline, na primer, sigurno je bilo delo

Ciceronove propagande. No, i to je tačno samo do izvesne mere.

Sulina dva napada na Rim, spaljivanje Jupiterovog hrama,

zaraćene legije i spiskovi za proskripciju ne mogu tek tako da se

odbace kao izmišljotine propagandnog rata. Niti je dovoljno

pitati se šta je nateralo Sulu da tako postupa. Da li je bio surovi i

proračunati autokrata? Ili je činio poslednji napor da ponovo

uspostavi red u Rimu? Suština je u tome da se, bez obzira na to

šta se skrivalo iza Sulinih poteza (a to se ne može utvrditi danas

kao što nije moglo ni onda), nasilje suviše proširilo da bi se

pripisalo uticaju jednog čoveka.

Sukobi u ovom periodu bili su na mnogo načina nastavak

Socijalnog rata: građanski rat između bivših saveznika i

prijatelja koji se razvio u rat između građana. Ono što je propalo

u tom sukobu bile su temeljne razlike između Rimljana i stranih

neprijatelja (hostes). Sula je 88. godine pre nove ere proglasio da

su njegovi suparnici u gradu hostes, što je, koliko znamo, prva

javna upotreba tog termina za sugrađanina Rimljanina, a

Ciceron ju je u istom smislu upotrebio kasnije. Čim je Sula napustio grad, njegovi protivnici su odmah proglasili da je on

hostis. Slika ovog brisanja granica su vojni neuspesi na istočnom

Sredozemlju: više ništa nije bilo izvesno kao nekada, pa su

vojnici koji su napustili rimskog zapovednika očigledno

smatrali i Sulu i kralja Mitridata prihvatljivim novim vođama, a

jedna grupa rimskih jedinica uništila je Troju, predački grad

Rima. Bio je to mitski postupak oceubistva.

Socijalni rat takođe je obezbedio da u blizini Rima ima dosta

spremne vojne žive sile, vojnika vrlo iskusnih u ubijanju svojih

italijanskih srodnika. Nedavni primeri nasilja u gradu, iako

kontroverzni i surovi, bili su relativno malih razmera i

kratkotrajni. No, kada su potpuno naoružane legije zamenile

siledžije koje su pobile pristalice braće Graha, grad je postao

poprište sveopšteg dugotrajnog rata koji je bio glavna odlika

Sulinog perioda. Bio je to gotovo povratak na privatne vojske

ranog Rima kada su pojedini zapovednici, uz podršku različitih

narodnih glasanja ili senatskih dekreta, koristili svoje legije da

vode svoje lične borbe kad god im to odgovara.

No, iz svega ovoga izrodio se izuzetan, radikalno

konzervativni pokušaj preoblikovanja rimske politike: sveopšta

promena zamaskirana u pokušaj vraćanja časovnika unazad.

Kada je ponovo preuzeo grad 82. godine pre nove ere, Sula je

organizovao da bude izabran za „diktatora koji donosi zakone i

ponovo uspostavlja red u Republici“. Diktatorstvo je bilo stari

položaj za vanredne slučajeve i privremeno je davalo svu vlast

pojedincu da reši krizu, ponekad, ali ne uvek, vojnu. Poslednji

diktator pre Sule bio je imenovan više od veka ranije, da

sprovede izbore 202. godine pre nove ere, krajem Drugog

punskog rata, kada su oba konzula bila izvan Rima. Sulino

diktatorstvo razlikovalo se na dva načina: prvo, nije mu postavljeno vremensko ograničenje, a drugo, dobio je ogromnu

moć da bez ikakve kontrole donosi i povlači zakone, što mu je

garantovalo imunitet od optužbi. Upravo to je i radio pune tri

godine, sve dok nije podneo ostavku, povukao se u svoju seosku

kuću u Napuljskom zalivu i umro u postelji 78. godine pre nove

ere. To je bilo neobično mirno s obzirom na to kakav život je

vodio, mada je nekoliko drevnih pisaca sa zadovoljstvom

izvestilo da je umro u stravičnim mukama: meso mu se

navodno raspadalo u crve koji su se množili tako brzo da ih je

bilo nemoguće ukloniti. Sula je bio prvi diktator u savremenom

smislu reči. Julije Cezar će biti drugi. Ova naročita verzija

političke moći jedna je od najgorih ostavština Rima.

Sula je uveo program reformi još veći od programa Gaja

Graha. Ukinuo je neke nedavno donesene popularne mere,

uključujući i prodaju žita po povlašćenim cenama i uveo je niz

zakonskih postupaka, pravila i propisa o obavljaju javnih

dužnosti kojima je uspostavljen centralni položaj senata kao

državne ustanove. Povećao je broj senatora s oko tri na oko šest

stotina (nikada nije postojao strogo utvrđeni broj), i mudro je

promenio način regrutovanja senatora kako bi obezbedio da se

novi broj ne smanji. Umesto da senatore pojedinačno upisuju

cenzori, sada je svako ko je obavljao nižu dužnost kvestora

automatski ulazio u senat, a istovremeno je broj kvestora

povećan s osam na dvadeset; to je značilo da će novi senatori

manje-više zameniti one koji umiru svake godine. Sula je takođe

zahtevao da se političke dužnosti obavljaju po određenom redu i

uz minimum godina starosti (na primer, niko nije mogao da

postane kvestor pre tridesete), kao i da niko ne može da obavlja

istu dužnost dva puta bez razmaka od deset godina. Ovo je bio pokušaj da se spreči nagomilavanje lične moći kakvo je upravo

on izveo.

Te reforme bile su predstavljene kao povratak na

tradicionalnu rimsku praksu, a zapravo su mnoge bile potpuna

novina. Bilo je nekih pokušaja regulisanja redosleda obavljanja

javnih dužnosti, ali sve u svemu što se više vraćamo u rimsku

istoriju, to su ta pravila bila labavija. Nova pravila donela su i

neke neplanirane posledice. Povećanje broja kvestora rešilo je

jedan problem – regrutovanje senatora – ali je stvorilo drugi.

Kako su i dalje ostala samo dva konzulska položaja, u političku

utakmicu je sa dna ulazilo sve više ljudi koji se nikada neće

popeti do vrha. Naravno, neki to nisu ni želeli, a neki su umirali

pre nego što dožive novi minimum od četrdeset dve godine za

konzulski položaj. No, sistem je jamčio jačanje političkog

nadmetanja i stvarao nezadovoljne gubitnike kakav je bio

Katilina dvadesetak godina kasnije.

Jedna od Sulinih najzloglasnijih reformi pruža nam uvid u

njegov način razmišljanja. Ljudi koji su obavljali dužnost

narodnog tribuna sproveli su gotovo sve radikalne reforme od

vremena braće Graha. Zato se Sula, sigurno svestan toga,

postarao da drastično umanji tribunska ovlašćenja. I taj položaj,

kao i diktatorski, potpuno je preoblikovan, verovatno tokom

decenija pre Sule. Stvoren je u petom veku pre nove ere da

predstavlja interese plebejaca, ali zbog nekih prava i povlastica

postao je izuzetno privlačan svakome ko je mnogo kasnije težio

za političkom moći. Pre svega je bilo privlačno pravo predlaganja

zakona Plebejskoj skupštini i pravo veta na javne odluke. To

pravo veta u početku je sigurno bilo krajnje ograničeno.

Nemoguće je i zamisliti da bi u ranim danima Sukoba staleža

patriciji dozvolili predstavnicima plebejaca da blokiraju svaku njihovu odluku koju žele. No, do 133. godine pre nove ere kada

je Oktavije više puta stavio veto na zakone Tiberija Graha

sigurno je uspostavljeno ili nametnuto načelo da je tribunovo

pravo intervencije gotovo neograničeno.

Tribuni su bili svih mogućih političkih boja: i Oktavije i

nasilnik koji je ubio Tiberija Graha nogom stolice bili su narodni

tribuni. U tom periodu takođe su bili vrlo bogati i svakako nisu

predstavljali politički glas siromašnih. No, položaj je i dalje

zadržao svoju „narodnu“ sliku. Još je bio dostupan samo

plebejcima – mada su patriciji dovoljno željni da ga se dokopaju

uvek mogli da zaobiđu tu prepreku tako što bi ih usvojila neka

plebejska porodica – i stalno je korišćen za uvođenje popularnih

reformi. Zato se Sula lukavo postarao da taj položaj postane

neprivlačan za sve politički ambiciozne ljude. Oduzeo je

tribunima pravo da predlažu zakone, ograničio im veto i

onemogućio svakome ko je obavljao dužnost tribuna da se

ubuduće kandiduje za bilo koji politički položaj – čime je

pretvorio tribunat u slepu ulicu. Ukidanje ovih ograničenja

postalo je ratni poklič Sulinih protivnika, i deset godina posle

njegovog povlačenja sva ograničenja su ukinuta čime je utrt put

novom naraštaju moćnih i istaknutih tribuna. Čak i carevi su se

kasnije hvalili da imaju „tribunsku vlast“ (tribunicia potestas)

kako bi pokazali da brinu za običan rimski narod.

No, s današnje tačke gledišta tribunat deluje kao skretanje

pažnje. Rimska politika delila se zbog neslaganja o prirodi

političke vlasti, a ne o ovlašćenjima jednog određenog položaja.

Mnogo značajnije srednjoročno posmatrano, iako manje vidljive

i kontroverzne, bile su neke Suline praktične odluke o

raspuštanju njegovih legija koje su dugo služile. Naselio je

mnoge bivše vojnike u gradove Italije koji su se borili protiv Rima u Socijalnom ratu i rekvirirao zemlju u okolini kako bi

imali od čega da žive. To je sigurno delovalo kao lak način za

kažnjavanje pobunjenika, ali često su obe strane bile na gubitku:

neki meštani su ostali bez zemlje, a neki veterani su bili bolji

vojnici nego poljoprivrednici i upadljivo nisu uspevali da se

izdržavaju zemljoradnjom. Godine 63. pre nove ere pričalo se da

su ti bivši vojnici, a sadašnji sitni zemljoposednici pohrlili za

Katilinom. Čak i pre toga razne žrtve Sulinih poteza odigrale su

važnu ulogu u onome što će postati – delimično zahvaljujući

Stenliju Kjubriku i Kirku Daglasu – jedan od najpoznatijih

ratova Starog veka.

Godine 73. pre nove ere, pod vođstvom Spartaka, pedesetak

robova gladijatora sklepalo je nekakvo oružje od kuhinjske

opreme i pobeglo iz gladijatorske škole u Kapui u južnoj Italiji.

Sledeće dve godine prikupljali su podršku i odolevali napadima

brojnih rimskih legija dok na kraju nisu potučeni, da bi 71.

godine pre nove ere preživeli bili razapeti na krst u jezivoj paradi

duž Apijevog puta.

Danas je teško nazreti kroz preterivanja, i stara i savremena,

šta se zapravo događalo. Rimski pisci, za koje je ustanak robova

verovatno bio najstrašniji znak da se svet okrenuo naglavce,

daleko preteruju s brojem pristalica koje je Spartak privukao;

procene idu čak do sto dvadeset hiljada ustanika. Savremeni

autori često predstavljaju Spartaka kao ideološkog heroja, čak i

kao čoveka koji se borio protiv same ustanove ropstva. To je

gotovo nemoguće. Mnogi robovi želeli su slobodu za sebe, ali svi

dokazi iz starog Rima govore nam da su ropstvo kao ustanovu

zdravo za gotovo prihvatali svi, čak i robovi. Ako su i imali jasno

uobličen cilj, Spartak i njegovi odbegli drugovi najverovatnije su

želeli da se vrate svako u svoj rodni kraj – Spartak verovatno u Trakiju u severnoj Grčkoj, a ostali u Galiju. No, jedno je sigurno:

uspeli su da odolevaju rimskim snagama neprijatno dugo.





42. Ovaj crtež iz Pompeje prikazuje čoveka kako se bori na konju, a

iznad njega na oskanskom jeziku, zdesna na levo, piše „Spartaks“,

odnosno Spartak. Oprezni naučnici verovatno s pravom zamišljaju

da je to prizor iz gladijatorske borbe, a ne iz neke bitke tokom

Spartakovog ustanka. No, ako je i tako, ovo je možda jedina sačuvana

slika slavnog gladijatora načinjena za njegovog života.



Šta objašnjava takav uspeh? Razlog nije samo to što su

rimske jedinice poslate protiv ustanika bile rđavo obučene, niti

činjenica da su gladijatori bili disciplinovani i uvežbani borci

vođeni žudnjom za slobodom. Gotovo sigurno su pobunjeničke

redove popunili i nezadovoljni i osiromašeni slobodni žitelji

Italije, među njima i neki Sulini bivši vojnici koji su se bolje

osećali u ratnom pohodu, makar i protiv legija u kojima su nekada služili, nego na imanjima. Posmatran u tim okvirima,

Spartakov ustanak nije samo krajnje tragična pobuna robova

nego i završna runda niza građanskih ratova započetog

dvadeset godina ranije pokoljem Rimljana u Askulumu koji je

izazvao izbijanje Socijalnog rata.



Obični životi



Priča o političkim sukobima ovog perioda vrlo lako postaje priča

o sudaru političkih načela i veoma različitih stavova o tome

kako Rimom treba da se upravlja. To je priča o velikim idejama, i

gotovo neizbežno postaje priča o velikim ljudima, od Scipiona

Emilijana do Sule. Jer, tako je pričaju rimski pisci na čije zapise

se mi danas oslanjamo; usredsređeni su na heroje i antiheroje,

na snažne ličnosti koje su naoko određivale tokove rata i

politike. Osim toga, oslanjali su se na tekstove, sada uglavnom

izgubljene, iz pera samih tih ljudi: na govore Gaja Graha ili na

jedan od najtužnijih gubitaka iz čitave klasične literature – na

Sulinu autobiogra ju od dvadeset dva toma besramnog

opravdavanja sopstvenih postupaka koju je napisao posle

povlačenja, a koju kasniji pisci povremeno spominju.

Ono što nedostaje je tačka gledišta izvan ove odabrane grupe:

stav običnih vojnika ili glasača, žena ili – uz izuzetak brojnih

maštarija o Spartaku – robova. Ljudi koji su skakali s krova na

krov u Kartagini, oni koji su žvrljali gra te podstičući Tiberija

Graha na zemljišnu reformu, sluga neobuzdanog jezika koji je

uvredio pristalice Gaja Graha i pet Sulinih supruga ostaju u

drugom planu ili su u najboljem slučaju epizodni glumci. Čak i

kada obični ljudi govore u svoje ime, njihove sačuvane reči su kratke i uzdržane: „Luciju Korneliju Suli Feliksu, diktatoru, sinu

Lucijevom, od njegovih bivših robova“, piše na jednom

kamenom pijedestalu, ali ko su oni bili, šta je stajalo na tom

pijedestalu i zašto su mu to posvetili niko ne zna. Jednako tome,

ne znamo u kolikoj meri su životi mnogih muškaraca i žena na

ulicama tekli normalno dok su se oni na vrhu borili sa svojim

legijama, niti da li su nasilje i raspad poretka žuljali većinu

stanovništva većinu vremena.

Povremeno je moguće videti uticaj tih sukoba na običan,

svakodnevni život. Pompeja je bila jedan od pobunjenih gradića

čiji su žitelji dobili status rimskih građana posle Socijalnog rata,

ali je uskoro bila primorana da prihvati nekoliko hiljada bivših

vojnika kojima je podeljena zemlja u vlasništvu njenih

stanovnika. To nije bilo srećno rešenje. Iako ih je bilo daleko

manje od prvobitnih žitelja, prisustvo veterana uskoro se i te

kako osećalo. Nekolicina najbogatijih izgradili su novi veliki

am teatar, a verovatno su mu se obradovali i izvorni žitelji

grada koliko i Sulini nasilnici koji su uživali u gladijatorskim

predstavama. Zapisi o javnim službenicima grada pokazuju da

su doseljenici nekako uspeli da istisnu stare gradske porodice. A

šezdesetih godina prvog veka pre nove ere Ciceron je pisao o

dugogodišnjim hroničnim sporovima u Pompeji u vezi sa,

između ostalog, glasačkim pravima. Posredne posledice Suline

opsade osećale su se na ulicama tog grada još decenijama.

No, najživopisnije svedočanstvo o rizicima i dilemama

običnih ljudi uhvaćenih u vrtlog ovih ratova jeste priča o

izbijanju Socijalnog rata u Askulumu 91. godine pre nove ere.

Radoznali posmatrači, Rimljani i meštani, uživali su u nekoj

predstavi u gradskom pozorištu dok se drama odvijala van

pozornice. Rimljanima u publici nije se dopao antirimski stav jednog komičara, pa su ga napali tako žestoko da je nesrećnik

izgubio život. Zatim je nastupio sledeći komičar, putujući

glumac latinskog porekla i veliki miljenik rimskih gledalaca

zbog svojih šala i imitacija. Prestravljen da će njega napasti

druga strana gledalaca, nije imao izbora nego da izađe na

pozornicu na kojoj je njegov prethodnik upravo ubijen i da se

šalama izvuče iz nevolje. „Ni ja nisam Rimljanin“, rekao je

gledaocima „Putujem Italijom i tražim naklonost zasmejavajući

ljude i pružajući im zadovoljstvo. Zato poštedite lastu kojoj

bogovi dozvoljavaju da se bezbedno gnezdi u vašim kućama!“

Ovo je dirnulo publiku pa je ostala da sedi i gleda predstavu do

kraja. No, to je bio samo komični međučin: uskoro su svi

Rimljani u gradu pobijeni.

Ovo je dirljiva i rečita priča koja nam pokazuje gledište

običnog komičara suočenog s običnom publikom koja u ovom

slučaju nije bila samo neprijateljski nastrojena, nego i

smrtonosna. Priča je i snažan podsetnik na vrlo tanku liniju u

tom periodu između normalnog građanskog života – odlazak u

pozorište, uživanje u nastupima komičara – i smrtonosnog

pokolja. Ponekad ni laste nisu pošteđene.





SEDMO POGLAVLJE




•



OD CARSTVA DO



CAREVA



Ciceron protiv Vera



DOK SU JEZIVI krstovi još stajali načičkani duž Apijevog puta 70. godine pre nove ere, godinu dana posle poraza Spartakove vojske, Ciceron je ustao pred rimskim sudom da

optuži Gaja Veracu u ime brojnih bogatih Sicilijanaca. Njegov cilj

bio je da dobije nadoknadu za krađe i pljačke koje je Ver počinio

dok je bio rimski namesnik ostrva. Taj slučaj pokrenuo je

Ciceronovu karijeru kad je spektakularno porazio ugledne

advokate i besednike koje je Ver angažovao da ga brane.

Ciceronov uspeh zapravo je bio toliki da je posle dve sedmice

suđenja koje je obećavalo da će potrajati, Ver zaključio da je stvar

beznadežna po njega i pre nego što se sud ponovo sakupio posle

praznika dobrovoljno je otišao u progonstvo u Marselj ponevši sa

sobom dobar deo nepošteno stečene imovine. Živeo je tamo do

43. godine pre nove ere, kada je pogubljen tokom novog talasa

proskripcija posle ubistva Julija Cezara. Navodni razlog bilo je to

što je odbio da Marku Antoniju dâ nešto svoje korintske bronze.

Kada je slučaj okončan Ciceron je, ne želeći da mu toliki trud

propadne, delio naokolo napisani tekst onoga što je rekao i svih

govora koje bi održao protiv Vera da je suđenje nastavljeno.

Celokupni ovaj tekst je sačuvan jer je mnogo puta prepisivan

kroz Stari i Srednji vek kao model iznošenja optužbi protiv

neprijatelja. Dug nekoliko stotina stranica, to je litanija groznih

primera Verove surove eksploatacije stanovništva Sicilije, s

primerima njegovih zločinstava pre nego što je stigao na ostrvo

73. godine pre nove ere. To je najpotpuniji sačuvani dokument o

zločinima koje su Rimljani mogli da počine u inostranstvu pod

plaštom službenog položaja. Za Cicerona je obeležje Verovog

ponašanja kako na Siciliji tako i na ranijim prekomorskim

dužnostima bila izopačena mešavina surovosti, gramzivosti i

pohote, bilo prema ženama, novcu ili umetničkim delima.

Ciceron opisuje, veoma podrobno, kako je Ver pripremao za

sebe mlade device, kako je proneveravao novac od poreza i kako

je sistematski pokrao neka slavna umetnička remek-dela Sicilije,

a u sve je uplitao dirljive priče o žrtvama. Dugo se zadržao,

recimo, na stradanjima izvesnog Heja, nekada ponosnog

vlasnika dela slavnih grčkih vajara kao što su Praksitel i Poliklet,

nasledstva koje je držao u „svetilištu“ u svojoj kući. Drugi

Rimljani divili su se tim skulpturama, čak su ih i pozajmljivali.

Ver se jednom pojavio kod Heja i primorao ga da mu ih proda po

smešno niskoj ceni. Još gora je, sudeći po završnoj anegdoti u

ovoj antologiji zločina, bila sudbina Publija Gavija, rimskog

građanina koji je živeo na Siciliji. Ver je strpao Gavija u zatvor,

mučio ga i razapeo na krst pod optužbom da je Spartakov uhoda.

Rimski građani trebalo je da su zaštićeni od ovakvih

ponižavajućih kazni. Zato je, pod udarcima bičeva, nesrećnik

neprestano vapio: „Civis Romanus sum („Ja sam rimski građanin“), ali uzalud. Kad su Palmerston i Kenedi odlučili da

ponove tu frazu (vidi str. 125), sigurno su zaboravili da je

najčuvenije upotrebljena kao neuspešna molba nedužne žrtve

koju je na smrtnu kaznu osudio odmetnuti rimski namesnik.

Doneti odluku o sudskom slučaju starom dve hiljade godina

kad su opstali argumenti samo jedne strane nemoguć je

zadatak. Kao što tužioci moraju da rade, Ciceron je svakako

prenaduvao Verova nedela u nezaboravnoj, ali ponekad

zavaravajućoj mešavini moralnog gnušanja, poluistina,

samoreklamerstva i šala (naročito o imenu Verres koje doslovno

znači „krmak“ ili možda „njuška u koritu“). Osim toga, u

njegovim argumentima ima pukotina koje bi svaka pristojna

odbrana dobro iskoristila. Koliko god bila stravična Gavijeva

kazna, na primer, svaki savesni rimski zvaničnik na Siciliji u to

vreme motrio bi na Spartakove uhode; štaviše, naširoko se

pričalo da Spartak namerava da pređe na ostrvo. Koliko god Hej

žalio za svojim skulpturama i za koliko god ih je nisku cenu

prodao, Ciceron je priznao da su prodate, a ne ukradene (osim

toga, da li su to zaista bila originalna remek-dela kao što se

tvrdilo?). Ipak, optuženikovo brzo bekstvo kaže nam da je bilo

dovoljno kriv za iznesene optužbe da mu je taktično povlačenje

u udobnu sredinu delovalo kao razborita odluka.

Ovaj ozloglašeni slučaj samo je jedna od brojnih kontroverzi i

dilema o rimskoj prekomorskoj upravi koje su eksplodirale

tokom poslednjeg stoleća Republike. Do sedamdesetih godina

prvog veka pre nove ere, uz ogromne teritorije pod rimskom

vlašću stečene tokom dva veka ratovanja, pregovaranja, agresije

i sreće, priroda rimske vlasti i rimskih pretpostavki o njihovom

odnosu sa svetom koji su sada vladali duboko se promenila.

Najšire posmatrano, prvobitno carstvo poslušnosti makar donekle se preobrazilo u carstvo pripajanja. Izraz provincija

počeo je da označava tačno određenu oblast pod neposrednom

rimskom vlašću, a ne više „odgovornost“ ili „posao“, a reč

imperium sada se povremeno koristila u značenju imperije,

odnosno carstva. Ove promene u terminologiji ukazuju na nove

koncepte rimske teritorije i novi okvir organizacije koji su pak

pokrenuli pitanja šta znači uprava u inostranstvu. Kakvo

ponašanje se očekuje od rimskog namesnika? Šta sve obuhvata

ta dužnost? Kakav glas ima stanovništvo provincije, naročito

ako traži da se ispravi loše upravljanje? I šta se računa u loše

upravljanje? Pitanja uprave nad provincijama stigla su u samo

središte domaće političke rasprave. Jedan dragoceni dokaz za

ovo je tekst zakona prema kome je Ver optužen. On nije slavan

kao Ciceronova kićena retorika, ali nam pokazuje rimske

pokušaje da osmisle zakonski okvir i praktična rešenja za prava

provincijalaca.

Još kotroverznije i važnije za kasniji slom republikanske

uprave bilo je pitanje kome se mogu poveriti zapovedništvo,

nadzor i uprava nad carstvom. Ko treba da upravlja

provincijama, da prikuplja porez, da zapoveda rimskom

vojskom ili da u njoj služi? Da li je tradicionalni vladajući stalež,

s njegovim načelima podeljene i kratkoročne vlasti, sposoban da

se nosi s velikim problemima, upravnim i vojnim, koje je carstvo

sada stvaralo? Na samom kraju drugog veka pre nove ere Gaj

Marije, skorojević, glasno je za niz rimskih vojnih poraza krivio

korupciju rimskih zapovednika uvek spremnih da prihvate

mito. On je kasnije svoju političku karijeru utemeljio na

sposobnosti da izvojuje značajne pobede tamo gde su drugi

propali, i bio je izabran za konzula čak sedam puta, od čega pet

puta uzastopno.

To je bio obrazac višekratnog obavljanja dužnosti koji je

kasnije Sula zabranio reformama s kraja osamdesetih godina

prvog veka. No, temeljni problem nije nestao. Potreba za

odbranom, kontrolom i ponekad proširenjem carstva hrabrila je

ili primoravala Rimljane da poveravaju ogromna nansijska i

vojna sredstva pojedinačnim zapovednicima na duže vreme, što

je ugrožavalo tradicionalnu strukturu države dublje nego bilo

kakve rasprave optimata i populara kod kuće. Do sredine prvog

veka pre nove ere, ispinjući se na slavi prekomorskih osvajanja,

Pompej Veliki i Julije Cezar otimali su se o autokratsku vlast:

zapovedali su praktično privatnim vojskama, otvoreno su kršili

republikanska načela obuhvatnije nego Sula ili Marije i otvorili

su put ka vladavini jednog čoveka koji čak ni atentat na Cezara

nije zatvorio.

Ukratko, kao što će poslednji deo ovog poglavlja otkriti,

carstvo je stvorilo careve, a ne obrnuto.



Namesnici i narodi



Vera često smatraju primerom rimske uprave u inostranstvu

tog vremena, čak i ako se prihvati da je Ciceron umnogome

preterivao: naročito crvljivom jabukom možda, ali iz načelno

rđave berbe. Tradicionalna pretpostavka da će vojna pobeda

doneti plen pobedniku ili da poraženi treba da plate za svoj

poraz (kao što je Kartagina učinila kad joj je Rim nametnuo

ogromnu ratnu odštetu posle Drugog punskog rata) teško je

zamirala. Pojedinačni namesnici otkrili su da na tom položaju

mogu da povrate neka sredstva potrošena na izbore u Rimu, a da i ne spominjemo svakovrsna zadovoljstva daleko od oštrog

oka svojih rimskih kolega.

U uzbudljivom govoru koji je održao po povratku s jedne niže

dužnosti na Sardiniji, Gaj Grah je oštrim rečima izgrdio svoje

kolege koje su tamo odneli „amfore pune vina, a vratili ih

prepune srebra“ što je bila otvorena kritika njihovog

pro terstva, kao i nagoveštaj da nisu naročito cenili lokalno

vino. Prema merilima skorijih carskih režima rimska vlast nije

se naročito mešala u lokalne poslove: stanovništvo je koristilo

sopstvene kalendare, kovalo sopstveni novac, klanjalo se

sopstvenim bogovima i koristilo svoje raznovrsne krivične i

građanske zakone. No, kad god i gde god se rimska vlast

neposrednije umešala, našla se negde u spektru između

bezdušno eksploatatorske s jedne strane i nezainteresovane,

nedovoljne i nedelotvorne s druge.

Ciceronova iskustva namesnika Kilikije krajem pedesetih

godina prvog veka pre nove ere, živopisno prikazana u njegovim

pismima kući, prikazuju suštu suprotnost Verovim

zloupotrebama, ali ipak govore u metežu provincijske uprave i

duboko ukorenjenoj, hroničnoj eksploataciji na nižim nivoima

vlasti. Kilikija je bila ogromna oblast od oko sto četiri hiljade

kvadratnih kilometara u divljinama današnje Turske, a

pripadalo joj je i ostrvo Kipar. Veze unutar provincije bile su

toliko nepouzdane da Ciceron, kad je stigao, nije mogao da

utvrdi gde se nalazi njegov prethodnik, a tri odreda od dve

oslabljene, loše plaćene i ne sasvim pouzdane rimske legije

raspoređene tamo po svemu sudeći su „nestala“. Da li su možda

s dotadašnjim namesnikom? Niko nije znao.

U tom trenutku Ciceron, koji nije imao vojnog iskustva osim

što je kao momčić kratko služio u Socijalnom ratu, ugrabio je priliku da stekne malo vojničke slave. Posle jednog uspešnog

okršaja s nekim tvrdoglavijim meštanima u brdima, čak se

hvalio da je logorovao na istom mestu na kom se Aleksandar

Veliki ulogorio dva stoleća ranije. „Ne naročito bolji vojskovođa

od tebe ili mene“, napisao je Atiku, ili sa suvom ironijom ili

iznoseći očigledno. No, ostatak vremena provodio je slušajući

sudske slučajeve u koje su umešani rimski građani, presuđujući

u sporovima između meštana, nadzirući ponašanje nižeg

osoblja koje kao da se usavršilo u vređanju mesnog stanovništva

i ispunjavajući zahteve raznih prijatelja i poznanika.

Jedan mladi kolega iz Rima zasipao ga je molbama da mu

uhvati i pošalje u grad neke pantere – da budu zvezde predstava

koje je organizovao i da u njima izginu. Ciceron je vrdao, tvrdio

je da tih životinja nema; sigurno su odlučile da se presele u

susednu provinciju kako bi izbegle zamke, šalio se. Mnogo

manje zabavno bilo je pitanje zajmova Marka Junija Bruta. Čovek

koji će šest godina kasnije voditi atentatore na Julija Cezara u

tom trenutku bio je do grla u zelenaštvu, užurbano je

pozajmljivao novac narodu Salamine na Kipru uz nezakonitu

kamatu od četrdeset osam odsto. Ciceron je očigledno saosećao s

nesrećnim dužnicima i povukao je odred vojnika koji je njegov

prethodnik „pozajmio“ Brutu kako bi mu pomagali da izvuče

ono što mu pripada; pričalo se da je opkolio zdanje gradskog

odbora u Salamini i petoricu odbornika umorio glađu. No, posle

toga Ciceron je, ne želeći da uvredi zelenaša s dobrim vezama,

žmurio na dalje događaje. Najvažnija briga bila mu je da napusti

provinciju i dužnost namesnika što pre može po zakonu („Ovaj

posao je dosadan“). Kad je godina istekla, otišao je i ostavio

ogromnu provinciju pod kontrolom jednog svog potčinjenog za kog je sam rekao da je „golobrad, verovatno glup, bez ikakvog

autoriteta i samokontrole“. Toliko o odgovornoj upravi.

No, ova sumorna slika samo je jedna strana priče o rimskoj

provincijskoj upravi. Koliko god bili surovi rimski zahtevi

prema brojnim ljudima u provincijama – a svakako su bili

suroviji prema siromašnima čija stradanja gotovo svi drevni

pisci zanemaruju nego prema bogatašima za koje se Ciceron

zainteresovao – eksploatacija se nije obavljala bez ikakve

kontrole. Lako je zaboraviti da su strašni opisi Verovih nedela

opstali samo zato što je bio izveden pred sud i osramoćen zbog

svojih postupaka prema Sicilijancima, i da je Gaj Grah o

gramzivim zvaničnicima govorio kako bi ukazao na suprotnost

sopstvenog ispravnog ponašanja na Sardiniji kao čoveka koji je

„vratio prazne pojaseve za novac koje je poneo pune srebra“ i koji

nikada nije ni takao prostitutku ili nekog ljupkog roba.

Korupcija, pljačka javnog novca i seksualni turizam bili su

izloženi javnoj kritici, optužbe su se redovno podnosile protiv

političkih protivnika kao prikladno oružje za kaljanje karaktera.

Koliko mi znamo, pokvarenost se nije javno slavila niti se čak

njome neko samozadovoljno hvalisao.

Mnoge priče o nedelima bile su deo šire rasprave započete

krajem drugog veka pre nove ere o tome kakva pravila i etička

načela za prekomorsku upravu treba da budu, odnosno, šire

rečeno, o tome kako Rim treba da se odnosi prema spoljnom

svetu kada stranci postanu ne samo neprijatelji, nego i narodi

kojima treba upravljati. Ovo je bio izraziti i potpuno izvorni

rimski doprinos političkoj teoriji drevnog sveta. Ciceronov

najraniji lozofski traktat, napisan 59. godine pre nove ere u

vidu pisma njegovom bratu uglavnom govori o poštenju,

integritetu, nepristrasnosti i doslednosti u upravljanju provincijama. A jedan vek ranije, 149. godine pre nove ere, u

Rimu je uspostavljen stalni krivični sud s glavnim ciljem da

pruži strancima nadoknadu u slučaju iznude njihovih rimskih

gospodara. Nijedno drevno sredozemno carstvo nije do tada ni

pokušalo nešto slično. Možda je to znak da se vlast u

inostranstvu iskvarila i ranije. Takođe pokazuje da je još i pre

postojala politička volja za obračunom s korupcijom. Zakon

prema kom je Ver bio optužen, prvobitno deo programa reformi

Gaja Graha, pokazuje koliko je brige, preciznosti i pre njene

pravne misli poklanjano ovom problemu do kraja drugog veka

pre nove ere.

Jedanaest fragmenata zakona o nadoknadi Gaja Graha

ispisanog na bronzi otkriveno je početkom šesnaestog veka u

blizini Urbina u severnoj Italiji. Dva zakona su izgubljena i

poznata su samo iz rukopisnih kopija, ali jedan je iskopan u

devetnaestom veku. Naučnici su te fragmente pet vekova ređali

u slagalicu i sada imamo oko polovine teksta koji je određivao

pravni način na koji provincijalci mogu da naplate štetu koju su

im naneli rimski zvaničnici, kao i odštetu. Ovo je izuzetno

dragocen izvor za razumevanje prakse i načela rimske uprave i

važan podsetnik na informaciju koja bi, bez ovakvih slučajnih

otkrića, lako prošla kroz mrežu rimske istorijske tradicije. Iako

su rimski pisci usputno spominjali ovaj zakon, nisu davali

nikakav nagoveštaj da je ovakav. Pojedinosti su sačuvane

isključivo zahvaljujući odbornicima nekog italijanskog grada iz

drugog veka pre nove ere koji su odlučili da zakon ispišu na

bronzi i javno ga izlože – i onome ko je tokom Renesanse naišao

na fragmente i shvatio koliko su važni.

Ovo je pravi rimski zakon, brižljiv i precizan pokazuje

pre njenu pravničku veštinu pravnog jezika neuporedivu gotovo ni sa čim u klasičnom svetu pre tog doba i daleko

razvijeniji od pionirskog, ali grubog napora Dvanaest tablica.

Sačuvani latinski tekst dug je oko deset savremenih strana i bavi

se čitavim postupkom nadoknade štete, od pitanja ko može da

podnese zahtev („svaki čovek latinskog imena ili pripadnik

stranog naroda ili stanovnik oblasti pod ovlašćenjima,

upravom, vlašću ili prijateljstvom rimskog naroda“) do nagrada

i nadoknada koje slede uspešnu tužbu (određen je da odšteta

iznosi dvostruki iznos pretrpljenih gubitaka, a puni status

rimskog građanina nudi se uspešnom tužitelju). Obrađene su

sve vrste mogućih problema. Pomoć u podnošenju tužbe

(jednostavni oblik pravne pomoći) obećana je svakome ko je

zatraži, a strancima je sigurno često bila potrebna. Obezbeđen je

način naplate od ljudi koji, kao Gaj Ver, pobegnu pre donošenja

presude. Postoje takođe i stroga pravila za rešavanje sukoba

interesa: ni jedan pripadnik istog „kluba“ kao optuženi ne može

da bude u pedesetočlanoj poroti koja se imenovala za svaki

pojedinačni slučaj. Čak je precizno propisan i način glasanja

porote. Svaki porotnik morao je da naznači kako glasa na

komadu drveta određene veličine i da ga spusti u urnu prstima

skrivajući ono što je napisao i to golih podlaktica, verovatno da

bi se sprečilo bilo kakvo petljanje u naborima toge.

Koliko je taj zakon bio delotvoran u praksi teško je znati.

Svega nešto preko trideset tužbi zabeleženo je od uvođenja ovog

zakona 120. godine pre nove ere i tužbe protiv Gaja Vera pedeset

godina kasnije, a gotovo polovina završila se osudom. No, ove

delimične statistike samo su jedan deo priče. Realno

posmatrano, čak ni obećana pravna pomoć verovatno nije

ohrabrila žrtve da doputuju preko pola Sredozemlja i traže

nadoknadu štete na nepoznatom jeziku i u nepoznatom pravnom sistemu vladajuće sile. Osim toga, odšteta se davala

samo za materijalnu štetu, ne za druge postupke (ne spominju

se surovost, zlostavljanje ili silovanje, na primer). Ipak, ovaj

zakon nesumnjivo pokazuje da su radikalni političari kao Gaj

Grah počinjali da misle o širem svetu i o patnjama slabih i

nemoćnih ne samo među rimskim građanima, nego i među

podanicima rimskom carstva.



Senatori na vatri



No, ovaj zakon o odšteti nije donesen samo iz čovekoljubivih

razloga. U skladu s većim delom njegovog programa, Gaj Grah

takođe je pokušao da nadzire i rad senatora. Njegove reforme

odnosile su se i na unutrašnju politiku Rima i na stradanja

stanovnika provincija. Prema propisima, samo senatori i njihovi

sinovi mogli su da budu optuženi, iako je mnogo drugih

Rimljana bilo u položaju da se u inostranstvu obogati na račun

stanovništva, a porote koje su im sudile bile su birane isključivo

iz staleža koji nisu senatorski, iz redova rimskih „konjanika“ ili

„vitezova“.

To je bila tehnička, ali ključna razlika. Vitezovi su bili na

vrhu rimske hijerarhije bogatstva, vlasnici krupnih poseda po

čemu su se izdvajali od ogromne većine običnih građana, a često

su imali bliske veze sa senatorima, društvene, kulturne i

rodbinske. Bilo ih je mnogo više nego senatora, hiljade i hiljade

do kraja drugog veka pre nove ere, naspram dve-tri stotine

senatora. Strogo pravno posmatrano, senatori su bili

jednostavno podgrupa vitezova koji su birani na političke

položaje i tako ušli u senat. No, interesi vitezova i senatora nisu se uvek poklapali, a sami vitezovi bili su mnogo raznovrsnija

kategorija. Među njima je bilo mnogo bogataša iz italijanskih

gradova – njihov broj dramatično se povećao posle Socijalnog

rata – kojima ne bi palo na pamet da se kandiduju u Rimu, ili

ljudi kakav je bio Ciceronov uticajni prijatelj Atik koji su odlučili

da ostanu iza političke pozornice. Mnogi su takođe bili uključeni

u nansijske i trgovačke delatnosti koje su senatorima bile

zvanično zabranjene. Iako je, naravno, bilo više načina da se

zabrana zaobiđe, zakon s kraja trećeg veka pre nove ere

zabranjivao je senatorima da poseduju velike trgovačke brodove

– one koji mogu da nose više od trista amfora.

Neki vitezovi bavili su se moguće unosnim poslom

prikupljana poreza u provincijama, zahvaljujući još jednom

zakonu Gaja Graha. Upravo on je odredio da se prikupljanje

poreza u novoj azijskoj provinciji, kao i mnoge druge državne

dužnosti, poveri privatnim preduzećima čiji su vlasnici često

bili vitezovi. Ti preduzetnici bili su poznati kao publicani,

odnosno „oni koji pružaju javne usluge“, a u engleskom prevodu

Novog zaveta prevedeni su rečju koja znači i „krčmar“, što

zbunjuje savremene čitaoce. Sistem je bio jednostavan, nije

iziskivao mnogo ljudi od rimske države i tokom sledećih

decenija prihvaćen je kao obrazac za prikupljanje poreza u

drugim provincijama (a bio je uobičajeni u drugim ranim

režimima koji su prikupljali porez). Povremeno su u Rimu

održavane licitacije za naplatu izvesnih poreza u pojedinačnim

provincijama. Preduzeće koje da najvišu ponudu dobijalo je

pravo naplate poreza, a sve što uspe da skupi preko obećane

sume bilo je zarada. Drugim rečima, što više iscede

stanovništvo, više će zaraditi – a prema Gajevom zakonu o

nadoknadi nisu mogli biti tuženi. Rimljani su uvek zarađivali od osvajanja i carstva, ali sada je bilo sve otvorenijih , pa i

organizovanijih komercijalnih interesa.

Zakon o nadoknadi uneo je razdor između senatora i

vitezova. Prvobitna zamisao sjedinjavala je zaštitu rimskih

podanika s nadzorom nad ponašanjem senatora. Određujući da

porotnici mogu biti samo vitezovi, zakon je želeo da spreči

dogovor između optuženih senatora i njihovih prijatelja u

poroti, a za svaki slučaj iz učešća su bili isključeni i vitezovi koji

imaju senatore među bliskim rođacima. No, posledica je bio

sukob između senatora i vitezova, a ponekad su se u unakrsnoj

vatri našli upravo oni žitelji provincija koje je zakon trebalo da

zaštiti. Često se govorkalo, na primer, da su vitezovi, daleko od

toga da nepristrasno procenjuju senatorsku korupciju, toliko

podržavali privatne poreznike da su gotovo po pravilu

proglašavali krivima nedužne namesnike provincija koji su

pokušavali da spreče poresku pljačku. U jednom ozloglašenom

slučaju senator kog su pristrasni vitezovi proglasili krivim za

iznudu bio je toliko ubeđen u svoju neokaljanu čast, ugled i

popularnost da je otišao u progonstvo upravo u provinciju u

kojoj je navodno počinio nedela. Pa ipak, ovakve priče ukazuju

na dugotrajnu kontroverzu o tome ko treba da sudi o ponašanju

Rimljana u inostranstvu: senatori ili vitezovi? Tokom decenija

po donošenju Grahovog zakona reformatori različitih političkih

ubeđenja naizmenično su dodeljivali i oduzimali pravo učešća u

porotama obema ovim grupama.

Ta tema još je bila živa kad je Ciceron optužio Gaja Vera 70.

godine pre nove ere, i to je suđenju dalo dodatnu političku

težinu. Deset godina ranije Sula je, predvidivo, predao

senatorima ne samo sudove za nadoknadu štete nego i razne

druge krivične sudove stvorene kasnije za rešavanje slučajeva izdaje, pronevere i trovanja. Do vremena suđenja Gaju Veru

otpor prema ovome je rastao a Ciceron je – makar u pismenoj

verziji – više puta podsticao porotu da osudi optuženog delom i

kako bi se dokazalo da se senatorima može verovati da će

pošteno suditi svojim kolegama. No, bilo je prekasno. Uskoro po

okončanju suđenja donesen je novi zakon koji je postao obrazac

za budućnost; taj zakon odredio je da u porotama sede i senatori

i vitezovi. Na suđenju Gaju Veru senatori su poslednji put sudili

kolegi za iznudu, pa je čuveno i po tome.

Navodna korupcija, nesposobnost i snobovska isključivost

vodećih senatora bili su važna tema širokih političkih debata

tokom poslednjeg stoleća Republike. Bile su to i središnje teme

Salustijevog eseja Rat protiv Jugurte, razorne analize

dugogodišnjih rimskih neuspelih pokušaja da savladaju ovog

severnoafričkog vladara koji je oko 118. godine pre nove ere

mešavinom dinastičkih ubistava, spletki i nasumičnih pokolja

počeo da širi svoju vlast duž afričke obale Sredozemnog mora.

Esej je grozničavo pristrasan, napisan je sedamdesetak godina

posle tog rata i zapravo je krajnje dramatizovana i, kako se to

danas kaže, delimično romansirana rekonstrukcija puna

moralnih pridika. To je žestoki napad na senatorske povlastice

pun otrova i prezira iz pera skorojevića u senatu.

Rimska teritorija u severnoj Africi krajem drugog veka pre

nove ere bila je podeljena na provinciju Afriku (oblast oko

Kartagine kojom je po novim pravilima neposredno upravljao

rimski namesnik) i druge oblasti koje su i dalje bile deo starog

carstva poslušnosti, a među njima je bilo i obližnje kraljevstvo

Numidija. Kada je jedan poslušni numidski kralj umro 118.

godine pre nove ere, usledila je duga borba za vlast između

njegovog bratanca Jugurte i još jednog naslednika, a okončala se šest godina kasnije kada je Jugurta ubio svog suparnika zajedno

s brojnim rimskim i italijanskim trgovcima koji su se nesrećom

zatekli u istom gradu u isto vreme. Obično se pretpostavlja da su

bili nedužne žrtve, mada Salustijevi zapisi nagoveštavaju da su

možda bili neka vrsta građanske vojske. To je bila pouka o

nestabilnosti tog starog sistema kontrole, oduvek osetljivog na

neposlušnost onih za koje se pretpostavlja da su poslušni i na

znanja koja su saveznici stekli tokom dugogodišnjeg dodira s

Rimom. Jugurta je služio u vojsci Scipiona Emilijana u Španiji u

svojstvu zapovednika savezničkog odreda numidskih strelaca i

tako stekao korisna znanja o rimskoj taktici i dobre veze na

rimskoj strani.

Godinama su odgovori Rima na Jugurtine poteze bili oprezni

i nedelotvorni. Senat je slao razna izaslanstva u Afriku i vrlo

mlako pokušavao da sklopi sporazum između njega i njegovog

suparnika. Tek posle pokolja trgovaca Rim je Jugurti objavio rat,

111. godine pre nove ere, i poslao vojsku čiji je zapovednik vrlo

brzo sklopio nekakav mir. Jugurta je pozvan u Rim, ali su ga

odmah poslali nazad kad se saznalo da je organizovao ubistvo

jednog rođaka u Italiji iz straha da mu i on ne postane suparnik.

Rimske legije ponovo su ga gonile po Africi, s promenljivim

uspehom. Do 107. godine Jugurta je bio delimično umiren, ali i

dalje nepredvidiv.

Ovaj žalosni neuspeh u severnoj Africi pokrenuo je velika

pitanja. Da li je senat u stanju da upravlja carstvom i štiti rimske

interese u inostranstvu? Ako nije, kakva vrsta talenta je

neophodna i gde se može naći? Nekoliko rimskih posmatrača

smatralo je glavnim razlogom neuspeha senatorsku

podmitljivost. „Rim je grad na prodaju i propašće čim nađe

kupca“, navodno se našalio Jugurta napuštajući grad. Drugi razlog bila je opšta nesposobnost vladajućeg staleža. Za Salustija

je ta nesposobnost bila posledica uskogrudog elitizma i

odbijanja prihvatanja darovitih ljudi van svoje male grupe.

Plebejcima su mnogo ranije postale dostupne sve političke

dužnosti, ali dva veka kasnije, kaže ova tvrdnja, nova mešovita

aristokratija patricija i plebejaca postala je gotovo jednako

isključiva. Iste porodice držale su najvažnije položaje i

najprestižnija vojna zapovedništva iz naraštaja u naraštaj i nisu

želele da puste sposobne „nove ljude“ u igru. Senatom je vladala

mreža starih prijatelja.

Salustijev esej ističe priču o Gaju Mariju, skorojeviću i

iskusnom vojniku koji je služio u ratu protiv Jugurte u Africi kao

zamenik jednog od tih aristokrata, Kvinta Cecilija Metela. Kad je

Marije, koji je stigao do položaja pretora, odlučio 108. godine pre

nove ere da se vrati u Rim i kandiduje se za konzula želeći da

dobije važno vojno zapovedništvo, zamolio je Metela za podršku.

Metelov odgovor, bar kako ga je Salustije zabeležio, tipičan je

primer snishodljivog snobizma. Položaj pretora je sasvim

dovoljan za čoveka Marijevog porekla, rekao je podsmešljivo;

Marije ne bi trebalo da puca previsoko. Salustije to iznosi još

oštrije u knjizi Rat protiv Katiline: „Većina aristokrata verovala

je da bi konzulski položaj bio gotovo okaljan ako bi ga zauzeo

neki skorojević, koliko god bio sposoban.“ Marije je pobesneo, ali

nije odustao. Vratio se u grad i kandidovao se za konzula. Kad je

izabran na dužnost koju je obavljao nezapamćenih sedam puta,

glasanje u plebejskoj skupštini predalo mu je zapovedništvo u

ratu protiv Jugurte.

Salustijeve reči ne treba prihvatiti zdravo za gotovo. Jugurta

je možda umeo da podmićuje senatore – osuda rimskog suda za

primanje mita tokom izaslanstva u Africi najzad je oterala u progonstvo Opimija, ubicu Gaja Graha – ali Rimljani su bili

skloni da upotrebe mito kao prikladan izgovor kad god rat,

izbori ili sudske presude ne idu njima u prilog. Neposredna

korupcija verovatno je bila ređa nego što su tvrdili. A kakav god

snobizam bio u srcu vladajućeg staleža, u praksi je bio više

mesta za nove talente nego što kažu Salustijeve ljutite tvrdnje.

Sačuvani spiskovi imena, do tada već uglavnom tačni, kažu da je

oko dvadeset odsto konzula krajem drugog veka pre nove ere

poticalo iz porodica koje ni među daljim rođacima nisu imale

konzula prethodnih pedeset godina, a često i nikada.

Marijeva karijera imala je ogroman uticaj na ostatak istorije

Republike, i to ne onakav kakav je planirao. Prvo, kad se vratio u

Afriku da preuzme zapovedništvo u ratu protiv Jugurte, primio

je u svoju vojsku svakog građanina dobrovoljca. Sve do tada,

osim u hitnim slučajevima, rimski vojnici regrutovali su se

isključivo iz porodica koje raspolažu nekom imovinom. Zbog

toga su nevolje s regrutacijom postojale već neko vreme i možda

su između ostalog bile razlog strepnje Tiberija Graha za

bezemljašku sirotinju: ako nemaju zemlju, ne mogu da služe u

legijama.

Primajući sve koji se prijave, Marije je presekao tu praksu, ali

je usput stvorio zavisnu, kvaziprofesionalnu rimsku vojsku koja

je destabilizovala unutrašnju politiku sledećih osamdesetak

godina. Te nove legije sve više su se oslanjale na svoje

zapovednike ne samo zbog dela plena, nego i za nagradu posle

službe, obično u vidu zemlje, koja bi im jamčila da će ubuduće

imati od čega da žive. Posledice ovoga osetile su se na mnogo

načina. Sukobi u malom gradu Pompeji pošto je Sula tamo

istovario svoje veterane samo su jedan od primera lokalnih

nevolja, eksploatacije i mržnje. Gde pronaći zemlju za veterane i o čijem trošku postalo je večito pitanje. No, najgore posledice

imali su odnosi stvoreni između pojedinačnih zapovednika i

njihovih vojnika. Vojnici su u suštini pružali svom zapovedniku

potpunu odanost u zameni za nagradu kad se povuku – ta

razmena je u najboljem slučaju zaobilazila interese države, a u

najgorem pretvarala legije u novu vrstu privatne vojske

usredsređene isključivo na interese zapovednika. Kada su Sulini

vojnici, a kasnije i vojnici Julija Cezara, sledili svoje vođe i napali

grad Rim, delimični razlog za to bio je odnos između legija i

zapovednika koji je stvorio Gaj Marije.

Jednako važna za budućnost bila je i uloga naroda koji je

Mariju poveravao vojne položaje. Glasanje u skupštini za predlog

tribuna i odbacivanje senatskog kandidata dovelo je Marija na

čelo rata protiv Jugurte. Taj postupak korišćen je vrlo retko i

samo u vanrednim situacijama. No, 108. godine pre nove ere

postao je snažna potvrda prava naroda u celini, a ne senata, da

odlučuje ko zapoveda rimskom vojskom. Čim je Marije

obezbedio pobedu u Africi i vratio se u Rim s Jugurtom u

lancima, glas naroda smenio je drugog zapovednika koji je

pretrpeo strašan poraz od Germana koji su prešli preko Alpa. U

opštoj panici koja je obuhvatila i retko ponavljanje zvaničnog

podnošenja ljudskih žrtava bogovima u Rimu, i ta dužnost

predata je Mariju – koji je opravdao narodne nade i oterao

napadače.

Marije je doživeo tužan kraj. Imao je gotovo sedamdeset

godina kad je narodni tribun pokušao da mu glasanjem u

skupštini dodeli poslednje vojno zapovedništvo, ovoga puta bez

uspeha. Jer, bila je to 88. godina pre nove ere, ratovalo se protiv

kralja Mitridata, a suparnički zapovednik bio je Sula koji je

krenuo na Rim da spreči da Marije dobije tu dužnost (vidi str. 219-221). Dok je Sula bio na Istoku, Marije je umro, svega

nekoliko nedelja pošto je sedmi put izabran za konzula kao

„antisulinski“ kandidat. Neki su tvrdili da se u bunilu na

samrtnoj postelji ponašao kao da je dobio zapovedništvo nad

vojskom protiv Mitridata i da je izdavao naređenja onima koji su

se brinuli o njemu kao vojnicima pred bitku. To je tužna priča o

starcu koji je gubio razum, ali načelo narodne kontrole nad

imenovanjima za koje se zalagao često je potvrđivano tokom

nastupajućih decenija. Narodne skupštine često su glasanjem

dodeljivale ogromna sredstva i ljudstvo onima za koje su

verovali da će najbolje odbraniti ili proširiti rimsko carstvo.

Praktično su glasovima davali vlast autokratama, kao što

pokazuje Pompejev slučaj: on je sebe zvao Pompej Veliki, ali

drugi su ga zvali Kasapin.



Pompej Veliki



Svega četiri godine posle procesa protiv Gaja Vera, 66. godine

pre nove ere, Ciceron se obratio rimskom narodu na javnom

skupu o bezbednosti carstva. Sada pretor, pogleda uprtog u

konzulski položaj, govorio je u korist predloga narodnog tribuna

da se Pompej imenuje na čelo dugog rata protiv Mitridata protiv

kog su se Rimljani s promenljivim uspehom borili više od

dvadeset godina. Pompej je trebalo da dobije gotovo

neograničenu vlast nad ogromnim teritorijama istočnog

Sredozemlja na neograničeno vreme, s više od četrdeset hiljada

vojnika i pravom da vodi rat, sklopi mir i ugovara sporazume

manje-više nezavisno.



43. Glava kralja Mitridata Četvrtog na jednom njegovom srebrnjaku.

Duga kosa začešljana unazad podseća – nesumnjivo namerno – na

frizuru Aleksandra Velikog. U sukobu Mitridata i Pompeja „Velikog“

borila su se dva nova moguća Aleksandra.



Ciceron je možda iskreno verovao da je Mitridat istinska

pretnja rimskoj bezbednosti a da je Pompej jedini čovek dorastao

tom zadatku. Iz srca svog kraljevstva na Crnom moru Mitridat je

svakako izvojevao poneku zastrašujuću pobedu nad rimskim

interesima u istočnom Sredozemlju, uključujući i zloglasni i

veoma mitologizovani pokolj desetina hiljada Rimljana i

Italijana u jednom jedinom danu 88. godine pre nove ere.

Koristeći nesumnjivo sveopštu mržnju prema Rimljanima i

dajući druge podsticaje (svaki rob koji ubije Rimljanina bivao je

oslobođen), izveo je istovremene napade na Rimljane u

gradovima na zapadnoj obali današnje Turske, od Pergama na

severu do Kaunosa, („prestonice smokava“) Egejskog mora na

jugu i ubio – prema veoma preteranim rimskim procenama –

između osamdeset i sto pedeset hiljada muškaraca, žena i dece.

Ako je žrtava bilo makar približno toliko, onda je to bio

hladnokrvni i proračunati genocidni pokolj, ali teško je oteti se utisku da je do šezdesetih godina prvog veka pre nove ere, posle

Sulinih pohoda dvadesetak godina ranije, Mitridat bio više

smetnja nego stvarna opasnost i da je postao prikladan

neprijatelj u rimskim političkim krugovima: strašilo koje

opravdava unosne pohode i štap kojim se tuku suparnici zato

što ništa ne preduzimaju. Ciceron je takođe manje-više priznao

da na njegov stav utiču komercijalni interesi Rima, da ga brinu

posledice produžene nestabilnosti na Istoku, stvarne ili

zamišljene, po privatnu zaradu kao i po državne nansije.

Granica između ove dve kategorije bila je brižljivo zamagljena.

Zalažući se za ovo naročito imenovanje, Ciceron je naglasio

munjevite uspehe koje je Pompej ostvario prethodne godine

čisteći Sredozemno more od pirata, a i tu dužnost dobio je

zahvaljujući velikoj većini glasova u skupštini. Pirati su u

drevnom svetu bili stalna pretnja i korisna neodređena

zastrašujuća pojava vrlo slična današnjim „teroristima“, a pojam

je obuhvatao sve od ratne mornarice odmetnutih država do

sitnih trgovaca ljudima. Pompej ih se otarasio za tri meseca (što

možda govori da su bili lakša meta nego što se mislilo), a zatim

je sproveo raseljavanje neobično prosvećeno i za stari i za

savremeni svet. Dao je bivšim piratima mala imanja daleko od

obale tako da mogu pošteno da zarađuju za život. Iako neki nisu

prošli mnogo bolje od Sulinih veterana, jedan koji se dobro

prilagodio novom životu nakratko se lirski pojavljuje u

Vergilijevom spevu o zemljoradnji Georgike, napisanom krajem

tridesetih godina prvog veka pre nove ere. Starac spokojno živi

blizu Tarentuma u južnoj Italiji, postao je stručnjak za

baštovanstvo i pčelarstvo. Njegovi piratski dani odavno su

prošli; on sada „sadi biljke razbacane među žbunovima i bele ljiljane svuda naokolo, verbenu i vitki mak, a u duši je bogat

poput kralja.“

No, Ciceronova osnovna tvrdnja bila je da novi problemi

traže nove vrste rešenja. Opasnost koju Mitridat predstavlja po

rimske trgovačke i poreske prihode i živote Rimljana na Istoku

zahteva promenu pristupa. Kako se carstvo širilo tokom

protekla dva veka, svakovrsna prilagođavanja već su

sprovedena u tradicionalnom sistemu obavljanja javnih

dužnosti kako bi se ispunili zahtevi prekomorske uprave i

povećao broj raspoloživih ljudi. Do Sulinog vremena, na primer,

broj pretora je povećan na osam, a uveden je i redovni sistem po

kom su izabrani zvaničnici odlazili u inostranstvo na godinu ili

dve (kao prokonzuli ili propretori, odnosno namesnici konzula i

pretora), kada im istekne jednogodišnji mandat u Rimu. No, ti

položaji i dalje su bili pojedinačni i kratkotrajni kada je Rimu

suočenom s neprijateljem kakav je bio Mitridat bio neophodan

najbolji vojskovođa dugoročno imenovan da zapoveda čitavom

oblašću zahvaćenom ratom, s dovoljno novca i vojnika da obavi

posao i nesputan uobičajenim nadzorom.

Naravno, bilo je otpora. Pompej je bio radikalan, ambiciozan,

bezobzirno je kršio pravila i već je izvrgnuo ruglu većinu običaja

rimske politike na kojima su tradicionalisti sve jače insistirali.

Sin skorojevića, Pompej je stekao vojnički ugled iskoristivši

meteže iz osamdesetih godina prvog veka pre nove ere. Sa svega

dvadesetak godina sastavio je tri legije svojih štićenika i siledžija

i borio se za Sulu, pa mu je uskoro dodeljen trijumf jer je pobedio

Suline suparnike i neke sitne neprijateljske vladare u Africi.

Tada je dobio nadimak adulescentulus carnifex, „mali kasapin“, a

ne „čudo od deteta“. Nije bio ni na kakvom izbornom položaju

kada mu je senat dodelio dugoročno zapovedništvo u Španiji da izađe na kraj s rimskim vojskovođom koji je „prešao

domorocima“ s velikom vojskom, što je takođe bilo vrlo opasno

za prostrano carstvo. Ponovo uspešan, završio je kao konzul za

70. godinu pre nove ere, sa samo trideset pet godina, zaobišavši

sve niže položaje, što je bilo u oštroj suprotnosti sa Sulinim

nedavnim pravilima o obavljanju javnih dužnosti. Toliko je

malo znao o tome šta se radi u senatu, kojim je kao konzul

trebalo da predsedava, da je morao da zamoli jednog učenog

prijatelja da mu napiše priručnik o senatskoj proceduri.

Nekoliko nagoveštaja prigovora o njegovom novom položaju

može se nazreti u Ciceronovom govoru. Snažno je naglašavao,

na primer, neposrednu opasnost koju Mitridat predstavlja

(„svakodnevno stižu pisma o spaljenim selima u našim

provincijama“), što nam govori da su neki ljudi u to vreme

zaista tvrdili da se iznose daleko preterane tvrdnje kao izgovor

da se Pompeju daju ta ogromna nova ovlašćenja. Protivnici nisu

pobedili, mada su sigurno osetili da njihove bojazni nisu

neosnovane. Tokom sledeće četiri godine, prema uslovima svog

novog položaja, Pompej je prekrojio mapu istočnog dela rimskog

carstva od Crnog mora na severu do Sirije i Judeje na jugu. U

praksi to nije mogao da obavi sam; sigurno su mu pomagale

stotine prijatelja, nižih zvaničnika, robova i savetnika. Ali ovo

prekrajanje geogra je u to vreme pripisivalo se isključivo njemu

lično.

Njegova moć delom je bila posledica vojnih operacija.

Mitridat je brzo isteran iz Male Azije na svoje teritorije na Krimu,

gde ga je brzo zbacio jedan njegov sin, pa se Mitridat ubio.

Rimljani su izveli i uspešnu opsadu tvrđave kod Jerusalima gde

su se dva suparnika otimala za položaj prvosveštenika i kralja.

No, mnogo više moći stekao je mudrom mešavinom diplomatije, pretnji i dobro raspoređenih rimskih snaga. Pompej

je mesece utrošio na pretvaranje središnjeg dela Mitridatovog

kraljevstva u provinciju pod neposrednom upravom Rima,

prilagođavajući granice drugih provincija, osnivajući desetine

novih gradova i starajući se da se lokalni vladari i dinastije

postave tamo gde im je mesto i nateraju da budu poslušni na

stari način.

U trijumfu koji je proslavio po povratku u Rim 61. godine pre

nove ere na svoj četrdeset peti rođendan (nesumnjivo je tako i

planirao), Pompej je bio ogrnut plaštom koji je navodno nekada

nosio Aleksandar Veliki. Gde je naišao na taj falsi kat ili kostim

nemoguće je znati – a svakako nije obmanuo oštroumne rimske

posmatrače koji su sumnjali u autentičnost tog ogrtača koliko i

mi danas. No, verovatno je plašt trebalo ne samo da se uklopi s

imenom („Veliki“) koje je pozajmio od Aleksandra, nego i s

ambicijama o dalekosežnim imperijalnim osvajanjima. Neki

Rimljani bili su zadivljeni, neki očigledno podozrivi prema ovoj

predstavi. Plinije Stariji, pišući svega nešto više od sto godina

kasnije, posebno je bio nezadovoljan zbog portreta koji je Pompej

naručio, načinjenog isključivo od bisera: „Poraz skromnosti i

trijumf luksuza.“ No, bilo je i važnijih pitanja. Ova proslava bila

je do tada najsnažniji izraz rimskog carstva u teritorijalnom

smislu, pa čak i rimskih ambicija za osvajanje sveta. Jedan trofej

nošen u povorci, verovatno u vidu velikog globusa, imao je

natpis: „Ovo je trofej čitavog sveta“. A spisak Pompejevih

podviga izložen u hramu uključivao je rečitu, mada možda

preterano razmetljivu tvrdnju: „Proširio je granice carstva do

ivice zemlje.“





Prvi car




Pompeja s pravom možemo nazvati prvim rimskim carem.

Istina, istorija ga obično pamti kao čoveka koji je najzad podržao

Republiku protiv sve nezavisnije vlasti Julija Cezara, odnosno

kao protivnika carske vladavine. No, njegovi postupci na Istoku

i počasti kojima je obasipan (ili koje je izmamio) blisko

predskazuju najvažnije činioce slike i statusa rimskog cara. Kao

da su svi obredi i simboli carske vlasti koji su deceniju-dve

kasnije pod Julijem Cezarom, a još više pod njegovim

pranećakom carem Avgustom postali norma u Italiji i Rimu

imali prototip u rimskoj vladavini u inostranstvu.

Julije Cezar je, na primer, bio prva živa osoba čiji se lik našao

na novčićima iskovanim u Rimu. Do tada su Rimljani na novac

stavljali samo slike odavno mrtvih heroja, a ova novina bila je

smeli znak Cezarove lične vlasti i oponašali su je svi kasniji

rimski vladari. No, deset godina ranije, zajednice na Istoku

iskovale su novčiće s Pompejevim likom. Ova počast išla je

zajedno s drugim preteranim pohvalama, pa čak i različitim

oblicima verskog kulta. Zna se da je na grčkom ostrvu Delosu

postojala grupa „Pompejevih vernika“ (Pompeiastae). Novi

gradovi dobijali su imena po njemu: Pompeopolis, Magnopolis

(Grad Velikog). Slavili su ga kao „ravnog bogu“, kao „spasitelja“,

pa čak i kao „boga“. u Mitileni na Lezbosu jedan kalendarski

mesec dobio je ime po njemu – baš kao što su kasnije meseci

dobijali nazive po Juliju Cezaru i Avgustu.

Bilo je prethodnih primera za ovakvo slavljenje, pojedinačno.

Kraljevi koji su pratili Aleksandra Velikog u teritorije od

Makedonije do Egipta često su svoju moć izražavali u manje ili

više božanskim terminima. U drevnim politeističkim religijama granice između bogova i ljudi bile su elastične i konstruktivnije

nego u današnjim monoteističkim religijama. Raniji rimski

zapovednici na istočnom Sredozemlju povremeno su bili

počastvovani verskim svetkovinama ustanovljenim u njihovo

ime, a Ciceron u pismu Stiku s Kilikije uvijeno kaže da je odbio

da mu se podigne hram. Ipak, uopšte uzevši, počasti ukazivane

Pompeju bile su potpuno nova kategorija. Teško je zamisliti da

bi se Pompej, posle takvih počasti na Istoku i nezavisne vlasti

koju je vršio reorganizujući ogromne oblasti, vratio u Rim i

postao obični senator, jedan od mnogih. Na prvi pogled upravo

to je i učinio. Nije krenuo na grad kao Sula. Ali ispod toga bilo je

nagoveštaja promena i u samom Rimu.

Pompejevi grandiozni planovi izgradnje pozorišta, vrtova,

verandi i sala za skupove ukrašenih slavnim skulpturama bili su

svakako novina carske vrste. Zdanje je bilo mnogo veće od

pojedinačnih hramova koje su ranije podizale vojskovođe u znak

zahvalnosti bogovima na pomoći u bitkama. Pozorište je

otvoreno 55. godine pre nove ere i bilo je prvo u nizu masivnih

građevina kakve su kasniji carevi podizali da bi ostavili svoj

pečat od sjajnog mermera na rimskom krajoliku i stvorili našu

današnju sliku drevnog Rima. Postoje i naznake da je Pompej i u

Rimu, baš kao kasniji carevi, predstavljan kao božanstvo. Već je

Ciceron u svom govoru iz 66. godine pre nove ere nekoliko puta

Pompejeve talente nazvao „božanskim“ ili „božanskim

darovima“ i naglasio je njegovu „incredibilis ac divina virtus“

(„neverovatnu i bogoliku muževnost“). Nije sasvim jasno koliko

doslovno treba shvatiti reč „božanski“, ali u starom Rimu ona

nikad nije izgubila osnovno značenje kao što ga gubi danas. U

najmanju ruku bilo je nečega nadljudskog u Pompeju. To

pokazuje i počast koja mu je izglasana na predlog dvojice narodnih tribuna 63. godine pre nove ere u očekivanju njegovog





povratka s Istoka: Pompeju je dozvoljeno da nosi odeću kakve


vojskovođe nose u trijumfu kad god prisustvuje trkama u

cirkusu.





44.Nedavni pokušaj rekonstrukcije pozorišta, glavnog objekta

Pompejevih građevinskih planova, s pre njenim kulisama u dnu

pozornice i gledalištem koje je, prema nekim izvorima, primalo

četrdeset hiljada posetilaca, gotovo koliko i Koloseum. U dnu

gledališta bio je mali hram Boginje Venere Vitriks („Darovateljke

pobede) koji ukazuju na božansku podršku Pompeju i vojničku

pobedu koja je nansirala izgradnju pozorišta.



Ovo je bilo mnogo značajnije nego što zvuči i svakako nije

bilo samo pitanje pravila oblačenja. Jer, posebni kostim koji su

tradicionalno nosili uspešni zapovednici u trijumfalnoj povorci

bio je istovetan kostimu statue boga Jupitera u hramu na

Kapitolu. Kao da je vojnička pobeda omogućavala vojskovođi da doslovno postane bog, samo na dan – što objašnjava zbog čega je

rob stajao iza njega na kolima i stalno mu šaputao u uho: „Ne

zaboravi, ti si (samo) čovek.“ Dozvola Pompeju da nosi

trijumfalni kostim u drugim situacijama bila je jednaka

proglašenju za božanstvo van strogo propisanog obrednog

konteksta. To je sigurno delovalo kao rizičan korak, jer je sam

Pompej rekao da je svoju novu povlasticu iskoristio svega

jednom – a i to je, kako je jedan rimski pisac oštro napisao

sedamdeset godina kasnije, „bilo jednom previše“.

Kako uspostaviti ravnotežu između podviga i slave

pojedinaca s jedne strane i pojma ravnopravnosti elite i načela

podele vlasti s druge bila je velika dilema tokom postojanja

Republike. Mnoge mitske priče o ranom Rimu iznose problem

smelih heroja koji krše pravila i sami napadaju neprijatelja. Da li

zaslužuju kaznu zbog neposlušnosti ili slavu jer su Rimu doneli

pobedu? Bilo je i pre Pompeja istorijskih ličnosti čiji ugled je bio

u sukobu s tradicionalnom strukturom moći rimske države.

Marije i Sula su očigledni primeri. No, više uprkos nizu sjajnih

pobeda, ili možda baš zbog njih, Scipion Afrikanac proveo je kraj

života u nekoj vrsti progonstva posle raznih pokušaja rimskih

sudova da ga svedu na pravu meru; zbog toga je i sahranjen u

južnoj Italiji, a ne u raskošnoj porodičnoj grobnici u Rimu.

Pričalo se čak da je tvrdio da dobija božansko nadahnuće i da je

provodio noći u Jupiterovom hramu kako bi iskoristio svoj

posebni odnos s tim bogom. No, do sredine prvog veka pre nove

ere u igri je bilo mnogo više, veličina rimskih dejstava i obaveza

daleko veća, a raspoloživa sredstva i ljudstvo toliko masivniji da

je uspon ljudi kakav je bio Pompej bio gotovo nezaustavljiv.

Na kraju je Pompeja zaustavio suparnik, Julije Cezar,

pripadnik stare patricijske porodice s političkim programom u radikalnoj tradiciji braće Grah i ambicijama koje su neposredno

dovele do vlasti jednog čoveka. No, njih dvojica prvo su ušli u

ozloglašeni tročlani savez.

Godine 60. Pre nove ere, dve godine po povratku u Rim,

Pompeja je razdirao nemoćni bes jer senat još nije zvanično

odobrio njegove sporazume na Istoku, nego je odugovlačio

potvrđujući ih jedan po jedan umesto sve odjednom. Osim toga,

kao što je svaki vojskovođa tada morao, tražio je zemlju na koju

će naseliti svoje bivše vojnike. Marko Licinije Kras, koji je najzad

na čelu vojske pobedio Spartaka i navodno bio najbogatiji čovek

u Rimu, nešto ranije preuzeo je slučaj posrnulih privatnih

poreskih preduzeća. Ta preduzeća suviše su platila pravo

prikupljanja poreza u provinciji Aziji, a Kras je pokušavao da im

izradi dozvolu da ponovo pregovaraju o ceni. Julije Cezar,

najneiskusniji i najmanje bogat od njih trojice, želeo je da sebi

obezbedi izbor za konzula za 59. godinu i zatim neki važan vojni

položaj umesto obične policijske dužnosti protiv razbojnika u

Italiji koju mu je senat namenio. Međusobna podrška delovala je

kao najbolji način da se ti različiti ciljevi ostvare. Tako su,

potpuno nezvanično, udružili sredstva, moć, veze i ambicije da

ostvare ono što žele kratkoročno – i dugoročno.

Mnogi posmatrači smatrali su to još jednom prekretnicom

na putu ka slomu Republike. Pesnik Horacije, osvrćući se s

druge strane ovog sloma, jedini je izdvojio 60. godinu pre nove

ere kada je spomenuo, prema tradicionalnom rimskom načinu

datiranja, „građanski rat koji je počeo u vreme konzuila Metela.“

Katon Mlađi, praunuk Katona Starijeg (vidi str. 187) i jedan od

Cezarovih najnepomirljivijih protivnika, tvrdio je da se grad

promenio ne kad su se Cezar i Pompej posvađali, nego kad su se

sprijateljili. Zamisao da je politički proces udešen iza pozornice delovala je mnogo gore nego otvoreno nasilje iz prethodnih

decenija. Ciceron je to lepo izrazio primetivši da se u Pompejevoj

beležnici ne nalaze samo spisak bivših, nego i budućih konzula.

To nije bilo tako sveobuhvatno preuzimanje kao što ovi

komentari nagoveštavaju. Bilo je raznovrsnih napetosti,

neslaganja i suparništava između ove trojice, a ako je Pompej

stvarno imao beležnicu sa spiskom budućih konzula po izboru

tročlane grupe, izborni proces ponekad ih je nadigrao i biran je

neko drugi, neko ko im se uopšte nije dopadao. Ipak, ostvarili su

svoje neposredne ciljeve. Cezar je izabran za konzula za 59.

godinu i među ostalim merama koje su veoma podsećale na

programe ranijih, radikalnih narodnih tribuna, predlagao

zakone u korist ostale dvojice. Takođe je za sebe obezbedio

položaj vojnog zapovednika u južnoj Galiji, a uskoro i u

prostranim oblastima s druge strane Alpa.

Tokom sledeće decenije mahinacije tročlane grupe bile su

glavna sila rimske politike iako je Cezar samo povremeno

dolazio u Italiju, a Kras se nikad nije vratio iz pohoda koji je

poveo 55. godine pre nove ere protiv Partskog carstva sa

središtem u današnjem Iranu koje je zauzelo Mitridatovo mesto

u rimskim strahovima. Zbog prerane smrti teško je proceniti

Krasovu ulogu i važnost unutar trojke, ali tragedija njegovog

poraza i jezivog odrubljivanja glave i poniženje koje je Rim

pretrpeo kada je neprijatelj oteo sve ratne zastave Krasove

vojske odzvanjali su još vrlo dugo. Odlučnu pobedu Parćani su

izvojevali 53. godine pre nove ere u Bici kod Kare, na granici

današnje Turske i Sirije. Krasova glava poslata je kao trofej u

kraljevu rezidenciju gde je odmah upotrebljena kao rekvizit,

umesto glave tragičnog Penteja kome je glavu odsekla njegova

majka, u izvođenju Euripidovog komada Bahantkinje (zanimljiv deo parćanskog repertoara). Zastave su ostale istaknuti deo

parćanskog ratnog plena sve dok ih car Avgust, veštim

diplomatskim potezima maskiranim u vojni uspeh, nije vratio u

Rim 19. godine pre nove ere.





45. Srebrni novčić iskovan u vreme Avgusta slavi povratak rimskih

zastava zarobljenih u Bici kod Kare. Parćani koji ponizno vraćaju zastave nose tradicionalne istočnjačke pantalone. Figura s druge

strane je, zanimljivo, boginja „Čast“. Zapravo je to više bio sporazum

nego rimska vojnička pobeda.



Kontroverze iz ovog perioda sredine prvog veka pre nove ere

dokumentovane su do tančina, uglavnom zahvaljujući

Ciceronovim pismima koja je pisao gotovo svakodnevno i puna

su nepotkrepljenih glasina, nagađanja, nagoveštaja zavera,

poluistina, nepouzdanih pretpostavki i slutnji. „Politička

situacija uznemirava me svakodnevno sve više“, i: „Miriše na

diktaturu“, tipični su refreni među mnogo praktičnijim vestima

o zajmovima, dugovima, i oduševljenim novostima o

Cezarovom smelom, mada vrlo privremenom, iskrcavanju u

Britaniji. Ova pisma su izuzetna svedočanstva savremenika o politici jedinstvenoj u klasičnom svetu, a možda i uopšte u svetu

pre petnaestog veka. No, ona takođe preteruju s utiscima

meteža i političkog sloma, ili makar iznose sliku koja se teško

može uporediti s prethodnim periodima. Kako bi haotično i

nasilno možda delovao svet Scipiona Afrikanca i Fabija

Kunktatora da su njihova privatna pisma i beleške sačuvani

povrh kasnijih zapisa Livija i drugih? Što je još važnije, obilje

materijala iz Ciceronovog pera otežava nam da vidimo bilo šta

izvan njegove perspektive i predrasuda.

Tipičan slučaj je karijera Publija Klodija Pulhera. Klodije se

prvi put sukobio s Ciceronom tokom skandala 62. godine pre

nove ere kada je otkriveno da jedan muškarac učestvuje u

svečanoj isključivo ženskoj verskoj svetkovini koju je predvodila

Cezarova žena. Neki su podozrevali da je reč o ljubavnom

sastanku, a ne samo o neslanoj šali, a Cezar se smesta razveo s

čuvenim objašnjenjem da „Cezarova žena mora biti izvan svake

sumnje“. Mnogi su za skandal krivili Klodija, pa je izveden pred

sud, a Ciceron je bio krunski svedok optužbe. Klodije je

oslobođen i tako je nastala večita mržnja između ove dvojice – a

Ciceron je, sasvim predvidivo, ali možda pogrešno, tvrdio da je

oslobađajuća optužba donesena zahvaljujući opštem

podmićivanju.

Klodijev kasniji ugled zlikovca nastao je gotovo isključivo iz

Ciceronove mržnje. Ušao je u istoriju kao suludi patricije koji ne

samo što je uredio da ga usvoji plebejska porodica kako bi se

kandidovao za narodnog tribuna, nego je povrh toga odabrao

usvojitelja mlađeg od sebe. Kad je izabran 58. godine pre nove

ere, udesio je da Ciceron bude prognan zbog preoštrog postupka

prema Katilininim saradnicima, uveo je niz zakona koji su

narušavali same temelje rimske uprave i slao je privatne naoružane grupe da šire teror po ulicama. Rim se spasio ovog

čudovišta tek kad je ubijen 52. godine pre nove ere u tuči s

robovima jednog Ciceronovog prijatelja u takozvanoj Bici kod

Bovile. Nikakva druga slika o Klodiju Pulheru nije sačuvana. No,

druga strana priče nesumnjivo bi ga prikazala kao radikalnog

reformatora u tradiciji braće Grah (prema jednom njegovom

zakonu žito se delilo u gradu potpuno besplatno) kog su

linčovali reakcionarni siledžije i njihovi sledbenici. Čak ni

Ciceronova odbrana nije uspela da oslobodi optužbe za ubistvo

njegovog prijatelja koji je završio kao sused Gaja Vera u

progonstvu u Marselju.

Politika je polovinom prvog veka pre nove ere bila čudnovata

mešavina ponašanja kao da se ništa ne dešava, opasnih slomova

i domišljatih, a možda i očajničkih pokušaja da se tradicionalna

pravila prilagode novim krizama kako se koja pojavi. Naprosto

ne znamo šta da mislimo o Ciceronu početkom druge polovine

prvog veka pre nove ere dok sedi u bezbednosti svoje radne sobe

i piše o teoriji rimske politike na način koji bi bio blizak Polibiju

dok samo nekoliko stotina metara od njegove kuće na Palatinu

sve češće izbijaju neredi na Forumu, talasi nasilja i podmetanja

požara, uključujući i spaljivanje zgrade senata kao Pulherove

pogrebne lomače. Možda je tako pokušavao da uspostavi red,

makar u svojoj glavi. Drugi su preduzimali praktičnije mere i

smišljali hrabre novine. Godine 52, na primer, posle Pulherovog

ubistva, Pompej je izabran za jedinog konzula. Umesto da

pribegnu imenovanju diktatora da reši sve veću krizu, senatori

su, sećajući se Sulinog diktatorstva, odlučili da jednom čoveku

poveri dužnost koju su po de niciji uvek obavljala dvojica.

Ovoga puta rizik se isplatio. Za dva-tri meseca Pompej ne samo

što je preuzeo čvrstu kontrolu nad gradom, nego je sebi uzeo i kolegu, mada je sve ostalo u porodici: drugi konzul postao je

njegov tast.

Mnogo problematičnija bila je taktika koju je usvojio, ili na

koju je bio primoran, kolega Julija Cezara 59. godine pre nove

ere, konzul Marko Kalpurnije Bibul, ljuti protivnik većine

zakona koje je Cezar predložio. Izložen pretnjama Cezarovih

pristalica, zasipan onim već dobro poznatim znakom

nezadovoljstva Rimljana – izmetom – i praktično zatočen u

kućni pritvor, nije mogao da izrazi svoje neslaganje na bilo

kakav uobičajeni način. Zato je od kuće slao poruke objavljujući

da „posmatra nebesa“ čekajući znamenja. Iza ovoga bilo je dosta

verske i političke snage. Podrška bogova bila je temelj rimske

politike, a smatralo se suštinski neophodnim da se nikakva

politička odluka ne donese dok ne postane jasno da nema

nepovoljnih znakova. Pa ipak, „posmatranje nebesa“ nikada nije

trebalo da služi za beskrajno odlaganje političkih poteza, a

Cezarova strana tvrdila je da Bibul nezakonito manipuliše

verskim pravilima. To pitanje nikad nije rešeno. Tipično za

nesigurnosti u tom periodu i za teškoće s kojima su se Rimljani

suočavali trudeći se da starim pravilima rešavaju nove dileme,

stanje svih javnih poslova obavljenih 59. godine pre nove ere

ostalo je nejasno. Nekoliko godina kasnije Ciceron se i dalje pitao

da li su Klodijevo usvojenje i naseljavanje Pompejevih veterana

bili zakoniti. Da li su vi zakoni propisno izglasani? Mogući su

krajnje različiti stavovi o tome.

No, najhitnija politička tema tog perioda nije stigla iz samog

Rima, nego od Cezara iz Galije. On je napustio Italiju 58. godine

pre nove ere pošto je dobio zapovedništvo nad vojskom u Galiji

na pet godina, produženo dve godine kasnije na još pet godina,

uz Ciceronovu makar javnu toplu podršku. Ciceron je vatreno ukazivao na opasnost od galskih neprijatelja kao što je ranije

ukazivao na opasnost od Mitridata. Cezarov opis ovog pohoda u

sedam tomova njegovih Komentara o Galskom ratu, zapravo

doterane verzije njegovih zvaničnih godišnjih izveštaja s bojišta,

počinje slavnom, klinički hladnom rečenicom: „Gallia est omnis

divisa in partes tres“, odnosno: „Čitava Galija podeljena je na tri

dela.“ To delo je, uz Ksenofonovu Anabazu (Anabasis, odnosno

„Put na gore“) opisom njegovih pustolovina s grčkom

plaćeničkom vojskom napisanim u četvrtom veku pre nove ere,

jedini sačuvani podrobni zapis očevica o bilo kom drevnom

ratu. To nije naročito neutralan dokument. Cezar je vodio

mnogo računa o svojoj slici u javnosti i Komentari su pažljivo

osmišljeno opravdanje njegovog držanja i razmetanje vojnim

veštinama. No, takođe su i prvi primer onoga što bismo mogli

nazvati carskom etnogra jom. Za razliku od Cicerona, koji u

pismima iz Kilikije ne pokazuju nikakvo zanimanje za sredinu u

kojoj se našao, Cezara su vrlo interesovali strani običaji koje je

viđao, od toga kako Gali piju – uključujući i varvarsku zabranu

vina u nekim plemenima – do druidskih verskih obreda. On

nam pruža divan rimski pogled na narod koji očigledno nije u

potpunosti razumeo, ali ipak nam daje osnovnu polaznu tačku

za savremenu raspravu o kulturi severne Evrope pre Rima – što

je ironično s obzirom na to da se ta kultura upravo tada menjala

zauvek.

Čitajući Komentare između redova, svako može da vidi da su

rimski strah od neprijatelja sa severa i Cezarova želja da

nadmaši vojničku slavu svih svojih suparnika izazvali deceniju

rata u Galiji. Cezar je na kraju pod rimsku vlast podveo više

teritorije nego Pompej na Istoku i prešao je ono što su Rimljani

zvali „Okean“, kanal koji je odvajao poznati svet od nepoznatog da bi nakratko zakoračio na udaljeno i egzotično ostrvo

Britaniju. Bila je to simbolična pobeda i glasno je odjeknula u

Rimu; čak ju je i Katul usputno spomenuo u jednoj pesmi rekavši

da „ide da obiđe tragove ’Cezara Velikog’: Rajnu u Galiji, strašno

more i daleke Britance.“

Cezar je ovim potezom položio temelje političke geogra je

savremene Evrope, a i pobio oko milion ljudi u čitavoj oblasti.

Bilo bi pogrešno zamišljati Gale kao miroljubivi bezazleni narod

koji su nemilosrdno zgazile Cezarove snage. Jedan grčki

posetilac s početka prvog veka pre nove ere prenerazio se videvši

neprijateljske glave nehajno prikucane na vrata galskih kuća,

mada je priznao da se posle nekog vremena čovek privikne na

taj prizor, a galski plaćenici dobro su radili u Italiji dok im

rimska moć nije zatvorila tržište. Ipak, masovno ubijanje onih

koji su se Cezaru isprečili na putu bilo je previše čak i za neke

Rimljane. Katon, nesumnjivo vođen svojom mržnjom prema

Cezaru i govoreći ne samo s humanog, nego i s političkog

stanovišta, predložio je da se Cezar preda sudu onih plemena

čije je žene i decu ubijao. Plinije Stariji, pokušavajući kasnije da

odredi broj Cezarovih žrtava, zapanjujuće moderno optužio ga je

za „zločin protiv čovečnosti“.

Najvažnije pitanje bilo je šta će se dogoditi kad se Cezar vrati

iz Galije i kako će se, posle skoro decenije provedene tamo od 58.

godine pre nove ere, s moći i bogatstvom koje je nagomilao,

ponovo uklopiti u obične glavne političke tokove. Kao mnogo

puta, Rimljani su o tome raspravljali u stručnim pravim

okvirima. Bilo je žestokih tehničkih prepirki o tome kog datuma

tačno ističe njegovo zapovedništvo i treba li mu dozvoliti da

odmah, bez prekida, ponovo dobije konzulski položaj. Naime,

bilo koje vreme koje provede kao privatni građanin, bez službenog položaja, stvorilo bi priliku za tužbe, između ostalog i

zbog sumnjive zakonitosti njegovih poteza iz 59. godine pre

nove ere. Jedna strana je iz nekih razloga, ličnih ili načelnih,

želela da ograniči Cezarovu moć, a druga, odnosno sam Cezar i

njegove pristalice, tvrdili su da je taj postupak ponižavajući i da

mu se njime ugrožava dignitas – izrazito rimska mešavina ličnog

uticaja, ugleda i prava na poštovanje. Temeljno pitanje bilo je

surovo jasno. Hoće li Cezar, s više od četrdeset hiljada vojnika na

raspolaganju na svega nekoliko dana puta od Italije, poći

Sulinim i Pompejevim primerom?

Sam Pompej oprezno se držao po strani gotovo sve do

konačnog raspada, a sredinom pedesete godine prvog veka pre

nove ere i dalje se trudio da za Cezara pronađe častan izlaz.

Decembra te godine senat je sa trista sedamdeset glasova za i

dvadeset dva glasa protiv odlučio da se Cezaru i Pompeju

zapovedništva okončaju istovremeno. Pompej je zapravo u to

vreme bio u Rimu, ali od 55. godine pre nove ere, zahvaljujući

još jednoj domišljatoj novotariji, bio je namesnik Španije, a

dužnost je vršio preko zamenika. Bio je to do tada nezabeležen

slučaj, a postaće uobičajen u vreme careva. Bio je to toliko jasan

znak nemoći senata da se Pompej nije ni osvrnuo na odluku

donesenu tolikom većinom, a Cezar je, posle još malo jalovih

pregovora, ušao u Italiju.



Bacanje kocke



Otprilike desetog januara 49. godine pre nove ere Julije Cezar je

sa samo jednom legijom iz Galije prešao Rubikon, reku koja je

obeležavala severnu granicu Italije. Tačan datum nije poznat, ne zna se tačno ni gde se nalazila ova reka, jedna od istorijski

najznačajnijih. To je verovatno bio omanji potok, a ne besna

bujica iz popularne mašte, a uprkos naporima drevnih pisaca da

sve ulepšaju dramatičnim pojavljivanjima bogova, nesumnjivim

znacima i proročanskim snovima, stvarnost događaja i predela

verovatno je bila sasvim obična. Za nas je izraz „preći Rubikon“

stekao značenje „preći tačku s koje nema povratka“. Cezaru to

nije značio.





46. Portret Julija Cezara? Pronalaženje autentične Cezarove slike,

osim sitnih prikaza na novčićima, jedan je od ciljeva savremene

arheologije. Postoje stotine „portreta“ načinjenih posle njegove

smrti, ali verzije iz njegovog vremena mnogo su neuhvatljivije. Ovaj

portret iz Britanskog muzeja nekada je bio omiljeni kandidat, ali

sada se pretpostavlja da je nastao kasnije.

Prema svedočanstvu jednog Cezarovog pratioca na ovom

putovanju, Gaja Asinija Poliona, istoričara, senatora i osnivača

prve rimske javne biblioteke, kad je posle nešto oklevanja najzad

prišao Rubikonu, Cezar je na grčkom izgovorio dve reči iz dela

Frulašica atinskog komediografa Menandera, doslovno frazu

pozajmljenu iz kockanja: „Neka se kocka baci“. Uprkos

uobičajenom prevodi na gotovo sve svetske jezike koji glasi:

„Kocka je bačena“, i nagoveštava da je učinjen neopoziv korak,

Cezarov citat bio je više izraz nesigurnosti, osećaja da je sada sve

u rukama bogova. Hajde da bacimo kocku i vidimo kako će

pasti! Ko zna šta će se dogoditi sledeće?

Sledeće što se dogodilo bile su četiri godine građanskog rata.

Neki Cezarovi sledbenici iz Rima pohitali su da mu se pridruže u

severnoj Italiji, dok je Pompeju dato zapovedništvo nad

„anticezaristima“, pa je odlučio da napusti Italiju i bori se iz

svoje baze moći na Istoku. Godine 48. pre nove ere njegove

snage potučene su u Bici kod Farsala u severnoj Grčkoj, a sam

Pompej ubrzo je ubijen kad je pokušao da nađe utočište u Egiptu.

No, iako čuvenom po brzini (celeritas, hitrost, bila je jedna

njegova parola), Cezaru su bile potrebne još pune tri godine, sve

do 45. godine pre nove ere, da savlada rimske neprijatelje u

Africi i Španiji i da zgazi Farnaka Drugog, Mitridatovog sina i

uzurpatora koji je stvarao nevolje. Između prelaska Rubikona i

smrti marta 44. godine pre nove ere, Cezar je samo nakratko

dolazio u Rim; najduža poseta trajala je pet meseci, od oktobra

45. godine pre nove ere. S tačke gledišta grada bio je uglavnom

odsutni diktator.

Na neki način rat između Pompeja i Cezara bio je čudnovat

koliko i Saveznički rat. Koliko ljudi je neposredno učestvovalo u

njemu nemoguće je reći. Mnogim žiteljima Italije verovatno je bilo najvažnije da ne budu slučajno uhvaćeni u borbu velikih

vojski i da se drže podalje od talasa zločina koji je zahvatio

poluostrvo. Samo povremeno su takvi obični ljudi privukli malo

pažnje: kapetan trgovačkog broda Gaj Petikije koji je dobrodušno

pokupio mokrog Pompeja s grčke obale posle poraza kod Farsala

je jedan; drugi je Soterid, sveštenik evnuh – on je urezao u

kamen svoju zabrinutost za svog „partnera“ koji je otplovio s

grupom lokalnih dobrovoljaca i pao u zarobljeništvo. Što se tiče

učesnika, s jedne strane su bile pristalice Cezara i njegovog

popularnog političkog programa skloni vladavini jednog

čoveka. Ciceron je verovao da su prirodno na toj strani

naklonosti i interesi siromašnih. S druge strane je bila mešovita

grupa kojoj se iz raznih razloga nije dopadalo niti šta Cezar

smera niti njegova očigledna težnja za vlasti. Neki su verovatno

bili principijelni koliko i nerealni; kao što je Ciceron jednom

rekao za Katona: „On govori kao da je u Platonovoj Republici,

dok je ovo zapravo Romulov izmet.“ No, tek kasnije, u

romantičnoj nostalgiji pod vlašću ranih careva, svi zajedno su u

mašti postali pravi borci za slobodu i mučenici ujedinjeni u

borbi protiv samovlašća. Ironija je u tome što Pompej, njihov

vođa, nije bio ništa manji autokrata od Cezara. Koja god strana

da je pobedila, napomenuo je Ciceron, ishod bi bio manje-više

isti: ropstvo za Rim. Ono što će se kasnije posmatrati kao rat

između slobode i vladavine jednog čoveka zapravo je bio rat za

izbor između dva cara.





47. Porodica Gaja Petikija koji je spasio Pompeja vekovima je trgovala po istočnom Sredozemlju. Na ovom nadgrobnom spomeniku jednog

njegovog potomka, pronađenom u severnoj Italiji, vidi se

natovarena kamila, koja je sigurno bila simbol – možda i zaštitni

znak – njihovih prekomorskih poslova.



No, jedna velika promena bila je to što je sada rimski

građanski rat obuhvatio gotovo čitav poznati svet. Dok su

tokom ratova Sule i njegovih protivnika na istoku tek

povremeno izbijali okršaji, rat između cezarovaca i pompejaca vodio se širom čitavog Sredozemlja, od Španije do Grčke i Male

Azije. Velika imena našla su svoj kraj u dalekim mestima. Bibul,

Cezarov kolega nesrećni konzul iz 59. godine pre nove ere, umro

je na moru blizu Krfa pokušavajući da održi blokadu grčke obale.

Klodijev ubica, Tit Anije Milon, napustio je svoje mesto

progonstva da se priključi Pompejevom ustanku i poginuo je na

samom vrhu Italijanske čizme od pogotka kamenom u glavu.

Kada je postalo jasno da je Cezar očigledni pobednik, Katon se

ubio u gradu Utici na obali današnjeg Tunisa, i to na najgrozniji

mogući način. Prema njegovoj biogra ji napisanoj stoleće i po

kasnije, probo se mačem ali je preživeo ranu. Uprkos pokušajima

porodice i prijatelja da ga spasu, on je odgurnuo lekara kog su

pozvali i izvadio sopstvenu utrobu kroz još otvorenu ranu.

Egipat je odigrao važnu sporednu ulogu u ovom ratu. U

Egiptu je Pompej, nekadašnji vladalac rimskog sveta, bedno

skončao 48. godine pre nove ere. Očekivao je toplu dobrodošlicu

kad se iskrcao, ali glavu mu je odrubio ubica u službi lokalnog

vladara koji je mislio da će se ubistvom suparničkog vođe

umiliti Cezaru. Razmišljajući o ovom trenutku mnogi Rimljani,

među njima i Ciceron, zaključili su da bi za Pompeja bilo mnogo

bolje da je umro dve godine ranije kada se ozbiljno razboleo.

Ovako mu je „život trajao duže od moći“. No, Pompejevo ubistvo

pokazalo se kao pogrešan potez za naručioca. Cezar je došao u

Egipat nekoliko dana ranije i navodno je zaplakao kad su mu

doneli Pompejevu prepariranu glavu, pa je odmah podržao

jednog od brojnih takmaca za egipatski presto. Tak takmac bila

je kraljica Kleopatra Sedma, najpoznatija po svojoj vezi,

političkoj i ljubavnoj, s Markom Antonijem tokom sledeće runde

rimskih građanskih ratova. No, u tom trenutku njeni interesi

poklapali su se s Cezarovim, pa je s njim stupila u otvorenu ljubavnu vezu i – ako je verovati njenim tvrdnjama o očinstvu –

rodila mu dete.

Po povratku u Rim Cezar je u trijumfalnoj povorci pokazao

plen, živi i neživi, iz čitavog rimskog sveta (vidi kolornu sliku 9).

U svom trijumfu održanom 46. godine pre nove ere, tokom

jedne njegove kratke posete gradu, prikazao je ne samo galskog

pobunjenika Vercingetoriksa, nego i Kleopatrinu polusestru

koja se našla s pogrešne strane egipatske borbe za vlast; bila je

postavljena pored modela Aleksandrijskog svetionika koji je

radio. Cezarova pobeda nad Farnakom Drugim, Mitridatovim

sinom koji je poginuo u bici blizu Crnog mora, obeležena je

tokom iste svetkovine samo natpisom s verovatno jednim od

najslavnijih slogana svih vremena: „Veni, vidi, vici“ („Dođoh,

videh, pobedih“, smišljenim da prikaže brzinu Cezarovog

uspeha). No, bilo je i uznemirujućih znakova, u slikama

Cezarovih rimskih žrtava. Trijumfalne povorke trebalo je da

slave pobede nad stranim neprijateljima, ne nad rimskim

građanima. Cezar je izložio stravične slike poslednjih trenutaka

vodećih ličnosti Pompejeve strane: od Katona kako vadi

sopstvenu utrobu do Metela Scipiona kako se baca u more.

Gađenje mnogih prema ovoj vrsti trijumfalizma videlo se po

suzama mase kad su te slike pronosili pored njih. Sa sadašnje

tačke gledišta, bila je to jeziva najava krvavog kraja koji će

zadesiti Cezara manje od dve godine kasnije.



Martovske Ide



Julije Cezar ubijen je 15. marta 44. godine pre nove ere, na Ide po

rimskom sistemu datuma. U nekim delovima Sredozemlja građanski rat i dalje je trajao. Pompejev sin Sekst imao je još

najmanje šest legija u Španiji i nastavio je da se bori za očev cilj.

No, Cezar je okupljao ogromnu vojsku od gotovo sto hiljada ljudi

za napad na Partsko carstvo, osvetu za sramotni poraz Marka

Krasa u Bici kod Kare i korisnu priliku za sticanje vojničke slave

protiv stranog neprijatelja, a ne Rimljana. Svega tri dana pre

nego što je trebalo da krene na istok grupa od dvadesetak

nezadovoljnih senatora, s aktivnom ili pasivnom podrškom još

tolikog broja, ubila ga je.

Sasvim prikladno, zločin je navodno počinjen u novoj zgradi

senata koju je Pompej izgradio u okviru svog pozorišnog

kompleksa, ispred Pompejeve statue koju je isprskala Cezarova

krv. Zahvaljujući delimično Šekspirovoj obradi teme u drami

Julije Cezar, ubistvo rimskog diktatora u ime slobode postalo je

obrazac za sve kasnije poslednje očajničke otpore tiraniji i

atentate u ime načela. Nije slučajno, na primer, Džon Vilks But

uzeo „Ide“ za lozinku onog dana kad je isplanirao da ubije

Abrahama Linkolna. No, kao što osvrt na rimsku istoriju

pokazuje, ovo je bilo poslednje u nizu ubistava popularnih,

radikalnih, ali očigledno suviše moćnih političara koji je započeo

linčovanjem Tiberija Graha 133. godine pre nove ere. Mora se

postaviti pitanje šta je Cezar nameravao da uradi i zbog čega je

bio toliko neprihvatljiv ovoj grupi senatora da im se ubistvo

činilo kao jedini izlaz?

Iako se retko pojavljivao u Rimu, Cezar je podstakao veliki

program reformi, širi čak i od Sulinog. Jedna od njih i danas

upravlja životom. Cezar je, uz pomoć naučnika koje je upoznao u

Aleksandriji – uveo u Rim ono što je kasnije postalo savremeni

zapadni način merenja vremena. Tradicionalna rimska godina

imala je svega 355 dana, i stolećima je dužnost rimskih sveštenika bila da s vremena na vreme dodaju po jedan mesec

kako bi građanski kalendar uskladili s godišnjim dobima. Iz

nekog razloga, verovatno mešavine nedovoljne stručnosti i

nedostatka volje, njihove računice očigledno su bile pogrešne.

Zbog toga su se kalendarska i prirodna godina ponekad

razlikovale za više sedmica, pa je rimska proslava žetve padala u

vreme dok usevi još sazrevaju, a klima u mesecu koji su zvali

april više ličila na februarsku (što je i bila). Zbog toga je uvek

opasno smatrati da datumi u istoriji Republike tačno ukazuju na

vremenske uslove. Pomoću aleksandrijskog znanja Cezar je

ispravio grešku i uspostavio godinu od 365 dana, a jedan dan se

dodavao februaru svake četiri godine. Ovo je bilo daleko važnije

dostignuće od njegove posete Egiptu i ljubakanja s Kleopatrom.

Druge mere bavile su se temama poznatim tokom

prethodnih sto godina. Cezar je, na primer, stvorio veliki broj

prekomorskih kolonija da bi raselio rimsku sirotinju, sledeći

primer uspešne obnove Kartagine Gaja Graha. Verovatno je zbog

toga uspeo da mu prođe smanjenje broja ljudi kojima se delilo

besplatno žito na oko polovinu, odnosno na ukupno oko sto

pedeset hiljada. Takođe je dodelio status rimskih građana

žiteljima krajnjeg severa Italije, iza reke Po, i makar je predložio

da se status Latina podari stanovništvu Sicilije. No, imao je još

ambicioznije planove za reorganizaciju rimske uprave,

uključujući i pokušaje zakonskog regulisanja – čak i nadzora na

svim nivoima – svih vrsta građanske organizacije u Rimu i u

čitavoj Italiji, od pitanja ko može da vrši javnu službu u lokalnim

italijanskim zajednicama (ne grobari, podvodači, glumci ili

licitatori, osim ako se nisu povukli), preko dužnosti održavanja

puteva (kućevlasnici su odgovorni za pešačke staze ispred svojih

kuća) do regulisanja saobraćaja (kola s teškim teretom ne smeju da se kreću po Rimu tokom dana, osim u svrhu gradnje ili

opravke hramova ili uklanjanja ruševina).

Cezar nije samo preradio kalendar, nego je i ušao u njega.

Mesec Quintilis dobio je ime Julius, juli, po njemu, ali možda tek

pošto je ubijen; vremenski sled kod rimskih pisaca nije uvek

najjasniji. No, upravo besramne počasti te vrste koje mu je za

života izglasavao poslušni senat, kao i činjenica da je manje-više

zvanično preuzeo u svoje ruke sve demokratske procese izazvali

su smrtonosni otpor. Počasti su daleko prevazilazile lik na

novčićima. Cezaru je odobreno da gotovo kad god želi nosi

trijumfalni kostim, uključujući i trijumfalni lovorov venac koji

mu je zgodno skrivao ćelu. Po svemu sudeći obećani su i

hramovi i sveštenstvo u njegovu čast, a njegova statua

postavljena je u sve postojeće hramove u Rimu. Čak je i njegova

privatna kuća trebalo da bude ukrašena trouglastim zabatom

kako bi ličila na hram, dom boga.

Još gore su u glavama Rimljana delovali snažni nagoveštaji

da namerava da postane kralj. U jednoj čuvenoj, mada prilično

nejasnoj prilici, svega mesec dana pre atentata, Cezarov odani

saradnik i jedan od konzula za tu godinu, Marko Antonije,

iskoristio je versku svetkovinu Luperkalije da mu ponudi

kraljevsku krunu. Bio je to očigledno pažljivo pripremljeni potez

javne propagande, možda osmišljen da ispita javno mnjenje. Da

li će okupljena masa zaklicati kad se Cezaru ponudi kruna ili

neće? Ako bude klicanja, da li će to biti znak da treba da je

prihvati? Čak i u to vreme Cezarov odgovor i načelna poruka bili

su sporni. Da li je Cezar, kako je Ciceron smatrao, zatražio od

Antonija da pošalje krunu u hram boga Jupitera, boga koji je,

tvrdio je Cezar, jedini kralj Rima? Ili je kruna bačena u masu, a zatim stavljena na Cezarovu statuu? Sumnjivo je nejasno da li je

Cezar govorio: „Ne, hvala“ ili: „Da, moliću lepo.“

Čak i ako je odbio, njegov položaj diktatora u raznim oblicima

od 49. godine pre nove ere neki su smatrali pogubnim. Prvo je

imenovan za diktatora na kratko, da sprovede izbore za konzule,

što je bio potpuno tradicionalan postupak osim krajnje

netradicionalne činjenice da je lično nadzirao izbore. Godine 48.

pre nove ere, posle pobede u Bici kod Farsala, senat ga je ponovo

imenovao diktatorom na godinu dana, a dve godine kasnije na

deset godina. Najzad je, početkom 44. godine pre nove ere,

postao doživotni diktator; prosečnom posmatraču sigurno je

bilo teško da uoči razliku između doživotnog diktatora i kralja.

Prema uslovima svog položaja Cezar je imao pravo da

neposredno predlaže neke kandidate za „izbore“, a druge izbore

kontrolisao je iza pozornice mnogo veštije nego Pompej s

imenima budućih konzula u svojoj beležnici. Krajem 45. godine

pre nove ere izazvao je prilično komešanje kad je smrt jednog od

konzula na dužnosti objavljena poslednjeg dana u godini.

Odmah je sazvao skupštinu da jednog njegovog prijatelja, Kaja

Kaninija Rebila, izabere na dužnost na svega pola dana. Ciceron

je odmah izbacio bujicu šala. Kaninije je bio toliko budan konzul

da „za vreme čitavog mandata nije oka sklopio“; „tokom

Kaninijevog konzulstva sigurno niko nije doručkovao“; „Ko su

bili konzuli kad je Kaninije bio konzul?“ No, Ciceron je bio i

zgrožen, kao i mnogi konzervativci. Ovo je bilo gore od

nameštanja izbora; ovo je bio znak da se izborni položaji

Republike ne shvataju ozbiljno.

Ono što sada možda deluje kao najveća Cezarova vrlina

ironično je najviše odudarala od republikanske tradicije –

clementia odnosno milosrđe kojim se rado hvalio. Radije je delio pomilovanja svojim neprijateljima nego što ih je kažnjavao, i

upadljivo se zgražavao nad surovim odmazdama prema

sugrađanima Rimljanima, pod uslovom da mu više ne pružaju

otpor (Katon, Metel, Scipion i većina Gala bili su nešto drugo i

dobili su ono što su zaslužili). Cezar je pomilovao nekoliko svojih

budućih ubica, među njima i Bruta, koji su se u građanskom

ratu borili na Pompejevoj strani. No, to je izazvalo

nezadovoljstva koliko i zahvalnosti iz jednostavnog razloga što

je milosrđe, iako vrlina, bilo potpuno vladarsko svojstvo. Samo

oni koji imaju moć da kazne mogu da pomiluju. Drugim rečima,

clementia je bila antiteza republikanskoj slobodi. Pričalo se da se

Katon ubio upravo da bi izbegao pomilovanje.

Prema tome, nisu se samo iz nezahvalnosti Brut i ostali

okrenuli protiv čoveka koji im je pružio drugu priliku. Samo je

donekle tako. Delimičan razlog bili su i sopstveni interesi i

nezadovoljstvo koje im je podsticala dignitas. No, takođe su i

branili svoj pogled na slobodu i važnost republikanske tradicije

koja je nastala, prema rimskoj mitologiji, u trenutku kada je

Brutov daleki predak odigrao ključnu ulogu u svrgavanju

Tarkvinija i postao jedan od prva dva konzula. Štaviše, srebrni

novčići koje su kasnije iskovali atentatori naglašavaju upravo to

– na njima je naročita kapa, pileus, odnosno kapa slobode, koju

su nosili bivši robovi kada steknu slobodu. Poruka je bila da je

rimski narod oslobođen.





48. Srebrnjak koji su iskovali „oslobodioci“ Rima godinu dana posle

ubistva Julija Cezara (43–42. godine pre nove ere). Jedna strana slavi osvojenu slobodu: pileus, kapa koju nose oslobođeni robovi, nalazi se

između bodeža koji su izveli čin, a ispod je slavni datum EID MAR

(„martovske Ide“, odnosno 15. mart). Brutova glava na drugoj strani

šalje sasvim drugačiju poruku. Stavljanje likova živih ljudi na

novčiće u Rimu se smatralo znakom samovlašća.



No, da li je zaista bilo tako? Kao što ćemo videti, ispostavilo

se da je to vrlo čudnovata vrsta slobode. Ako je ubistvo Julija

Cezara postalo obrazac za delotvorno uklanjanje tiranina, bilo je

takođe i moćan podsetnik da nestanak tiranina ne znači

obavezno i nestanak tiranije. Uprkos svim parolama,

razmetljivosti i čvrstim načelima, ono što su atentatori zapravo

izazvali i ono što je dobio narod bili su dugotrajni građanski rat i

trajna uspostava vladavine jednog čoveka. No, to je priča za

deveto poglavlje. Prvo se moramo okrenuti nekim jednako

važnim stranama istorije Rima koje leže iza politike i velikih

reči.





OSMO POGLAVLJE




•



NA DOMAĆEM FRONTU



Javno i privatno



JEDNA STRANA ISTORIJE Rima je istorija politike, rata, pobeda i poraza, statusa građanina i svega što se javno dešavalo među istaknutim ličnostima. Ukratko sam iznela dramatičnu verziju

te istorije, preobražaja Rima od malog neuglednog grada na

Tibru prvo u lokalni, a zatim u međunarodni centar moći.

Gotovo svaka strana tog preobražaja bila je osporavana i

ponekad su se za njih doslovno vodile borbe: prava naroda

protiv senata, pitanje šta sloboda znači i kako će se jamčiti,

kontrola koju treba ili ne treba sprovoditi nad osvojenim

teritorijama, uticaj carstva, dobar ili rđav, na tradicionalnu

rimsku politiku i vrednosti. Tokom svega toga nekako je

smišljena verzija statusa građanina potpuno nova za klasični

svet. Grci su ponekad, prema potrebi, imali status građana dva

grada, ali ideja da, kao što su Rimljani tražili, postane pravilo

biti građanin dva grada – računati dva mesta kao dom – bila je

temelj rimskog uspeha na bojnom polju i drugde i očuvala je uticaj sve do dvadeset prvog veka. To je bila rimska revolucija, a

mi smo njeni baštinici.

Ipak, postoje i neke neuhvatljive strane ove priče. Samo je

ponekad moguće saznati ponešto o ulozi koju su u bogatoj

pripovesti o rimskoj istoriji do prvog veka pre nove ere igrali

obični ljudi, žene, sirotinja ili robovi. Pronašli smo svega

nekoliko kratkih nastupa: prestravljenog komičara u Askulumu,

slugu predugog jezika koji je nepromišljeno uvredio pristalice

Gaja Graha, sveštenika evnuha zabrinutog za svog prijatelja u

građanskom ratu, čak i sirotu mačku zarobljenu u požaru koji je

progutao kolibu u Fideni. Za sve ove grupe postoji mnogo više

dokaza iz kasnijeg perioda, i one će biti istaknutije u ostatku

knjige. No, ono što je sačuvano iz ranih vekova rimske istorije

uglavnom prikazuje jednostranu sliku načina razmišljanja čak i

elitnog rimskog muškarca. Lako je steći utisak da su glavni

likovi priče mislili isključivo o velikim pitanjima rimske

političke moći, kao da su gorda osvajanja, vojnička veština i

izbori na političke dužnosti uklesani u njihove nadgrobne

spomenike bili početak i kraj njihovog postojanja.

Nije bilo tako. Već smo nakratko videli druge strane njihovih

života i interesovanja, uživali smo u lakim ljubavnim

komedijama na pozornici, u pisanju i učenju poezije i slušanju

predavanja o književnosti koja su držali grčki izaslanici. Nije

teško zamisliti Polibijevu svakodnevicu u Rimu, njega kako

razmišlja o sahranama kojima je prisustvovao ili kako lukavo

odlučuje da odglumi bolest onog dana kad je njegov prijatelj

talac pokušao da pobegne. Nije teško ni zamisliti kako se Katon

Stariji zabavljao smišljajući svoju smicalicu s kartaginskim

smokvama koje mu ispadaju iz nabora toge. Ne, tek iz prvog veka pre nove ere sačuvani su obilni dokazi o svemu što je

zanimalo Rimljane izvan rata i politike.

Teme su bile raznovrsne, od jezika kojim su govorili (jedan

plodni naučnik posvetio je dvadeset pet knjiga istoriji latinskog

jezika, njegovoj gramatici i etimologiji) do širokih naučnih

nagađanja o poreklu svemira i teoloških rasprava o prirodi

bogova. Rečita rasprava o besmislenosti straha od smrti Tita

Lukrecija Kara u njegovoj lozofskoj poemi O prirodi stvari (De

rerum natura) spada među vrhunce klasične književnosti i

predstavlja svetionik zdravog razuma čak i danas (oni koji ne

postoje ne mogu da žale što ne postoje, kaže on između ostalog).

No, najbolji uvid u zanimanja, brige, zadovoljstva, strahove i

probleme Rimljana pruža nam preko hiljadu privatnih pisama

koja je Ciceron napisao i dobio; ona su prikupljena, uređena i

objavljena posle njegove smrti 43. godine pre nove ere, a od tada

se čitaju i proučavaju.

U njima, kao što smo videli, ima mnogo tračeva iz najviših

redova rimske politike, a pružaju nam i redak pogled na vrh

provincijske uprave kako ju je Ciceron doživeo u Kilikiji. No,

jednako je važno što otkrivaju i šta je privlačilo Ciceronovu

pažnju tokom sukoba s Katilinom, dok je radio s trijumviratom,

planirao vojne napade na neposlušno stanovništvo ili odlučivao

kojoj strani da se prikloni u građanskom ratu. Za vreme ovih

političkih i vojnih kriza on je takođe brinuo zbog novca, miraza i

brakova (kćerkinog i sopstvenog), tugovao je zbog smrti

voljenih, razvodio se, žalio se na stomačne tegobe posle

neobičnog jelovnika na večeri, pokušavao da uđe u trag

odbeglim robovima i trudio se da nabavi lepe statue i njima

ukrasi neku od svojih mnogih kuća. Prvi i gotovo jedini put u rimskoj istoriji ova pisma nam omogućavaju da pobliže

pogledamo šta se događalo iza jednih rimskih ulaznih vrata.

Ovo poglavlje prati neke teme iz Ciceronovih pisama.

Počinjemo s njegovim iskustvima iz građanskog rata i

diktatorstva Julija Cezara – naizmenično zapetljanim i punim

mračnog humora, a udaljenim od zvonkih javnih parola o

slobodi i milosrđu koliko je moguće zamisliti – a onda ćemo

preći na neka temeljna pitanja koja se lako izgube u masi

političkih kontroverzi, diplomatskih pregovora i vojnih pohoda.

Koliki životni vek su Rimljani očekivali? U kojim godinama su se

venčavali? Kakva su prava imale žene? Odakle je stizao novac za

raskošni život bogatih i povlašćenih? I šta je s robovima?



Druge strane građanskog rata



Godine 49. pre nove ere, posle duge neodlučnosti i uprkos

sopstvenom realnom stavu da između Cezara i Pompeja nema

neke značajne razlike, Ciceron je odlučio da ne ostane neutralan

u građanskom ratu, nego da se priključi Pompejevim

pristalicama i otplovi u njihov logor u severnoj Grčkoj. Iako nije

bio u ravni s ostalim glavnim ličnostima, još je bio dovoljno

značajan da ni jedna strana nije želela da joj bude otvoreni

protivnik. No, Ciceron je nekim svojim navikama razdraživao

Pompejeve ljude, pa nije bio naročito omiljen. Njegovi saborci

nisu mogli da podnesu to što je išao naokolo namršten

pokušavajući da olakša napetost slabašnim šalama: „Zašto ga

onda ne unajmiš kao staratelja svoje dece?“, rekao je kada je

krajnje neprikladan kandidat unapređen u starešinski čin s

obrazloženjem da je „blage naravi i razborit“. Na dan Bitke kod Farsala Ciceron je primenio Polibijevu taktiku i oglasio da je

bolestan. Posle poraza, umesto da ode iz Grčke u Afriku s

najtvrdokornijima, vratio se pravo u Italiju da čeka Cezarovu

amnestiju.

Ciceronova pisma iz tog perioda, njih oko četiristo, otkrivaju

lažni sjaj i užase građanskog rata, kao i neorganizovanost,

nesporazume, verolomnost, lične ambicije čak i beznačajnost

ovog i svih drugih sukoba i njihovih posledica. Ta pisma su

korisno protivsredstvo Cezarovim vešto ostrašćenim

Komentarima o građanskom ratu, napisanim da dopune

Komentare o Galskom ratu, i nekoj visokoparnoj retorici i

velikim načelima koja sukob između cezarovaca i pompejaca i

dalje priziva u sećanje. Građanski rat imao je i prljavu stranu.

Ciceronovu neodlučnost iz 49. godine pre nove ere nije

izazvala politička nedoumica, nego gotovo smešna

ambicioznost. On se upravo vratio iz Kilikije i želeo je da mu

senat dodeli trijumf za uspešne okršaje u toj oblasti prethodne

godine, a pravila su mu zabranjivala da uđe u grad i da raspusti

svoje osoblje dok se odluka o trijumfu ne donese. Strepeo je za

svoju porodicu i nije bio siguran da li njegova žena i kći treba da

ostanu u Rimu. Mogu li mu tamo biti od koristi? Hoće li imati

dovoljno hrane? Da li će ostaviti pogrešan utisak ako ostanu u

gradu dok ostale bogatašice odlaze? U svakom slučaju, ako želi

da dobije trijumf, nema drugog izbora nego da provede mesec-

dva lutajući oko Rima pun nelagode zbog odreda zvaničnih

telohranitelja koji su i dalje nosili uvele lovorove vence koje im je

dodelio da proslavi svoju sitnu pobedu. Vremenom je prihvatio

neizbežno: senatori imaju važnijeg posla od njegovih „đinđuva“,

kako je to ponekad nazivao; dići će ruke od trijumfa i pridružiće

se Pompeju.

Čak i kad se vratio posle tih neslavnih mesec-dva na frontu, i

dalje se suočavao s ličnim razdorima, nesigurnostima i

povremenim nasiljem, neodvojivim delom svakodnevice velike

priče o građanskom ratu. Svađao se sa svojim bratom, Kvintom

koji je o njemu rđavo govorio, verovatno da bi se umilio Cezaru.

Bilo je sumnji da je u Grčkoj ubijen jedan njegov prijatelj,

istaknuti Cezarov protivnik koji je u tuči posle večere smrtno

proboden u stomak i iza uha. Da li je to bila privatna svađa oko

novca kao što je Ciceron pretpostavljao, jer se znalo da ubica bio

kratak s parama? Ili je iza te smrti nekako stajao Cezar? Bez

obzira na nasilje, čak i pravi potezi i održavanje dobrih odnosa s

pobedničkom stranom mogli su da budu neprijatni.

Ništa nije bilo neprijatnije od prilike kada je Ciceron dve

godine kasnije morao da ugosti Cezara na večeri na jednom od

svojih primorskih imanja u Napuljskom zalivu u kom su mnogi

bogati Rimljani imali raskošne letnjikovce. Izneo je jedak opis

svega što se dogodilo u pismu svom prijatelju Atiku krajem 45.

godine pre nove ere koje je jedan od najživopisnijih sačuvanih

prikaza Cezara van dužnosti (i omiljeni trenutak Ciceronove

karijere Gora Vidala stolećima kasnije). Cezar je putovao s

pratnjom i stražom od čak dve hiljade vojnika, što je bio

ogroman teret čak i za najvelikodušnijeg i najtolerantnijeg

domaćina. „To je bilo konačenje, a ne poseta“, rekao je Ciceron.

Povrh toga, vodio je i veliku civilnu pratnju robova i bivših

robova. Ciceron u pismu objašnjava da je pripremio tri trpezarije

samo za osoblje višeg ranga i da je obavio potrebne pripreme za

doček onih nižih, a Cezar se okupao i bio na masaži pre nego što

je legao da večera po zvaničnom rimskom običaju. Ispostavilo se

da ima veliki apetit, delimično zato što je uzimao sredstva za

izazivanje povraćanja, što je bio vrlo popularan način čišćenja organizma među bogatim Rimljanima, i da je više voleo da





razgovara o književnosti nego o bilo čemu ozbiljnom“ (vidi


kolornu sliku 14).

Kako su se njegovi robovi i posluga izborili s ovom najezdom

Ciceron ne kaže, a možda nije ni primetio, ali čestitao je sebi što

je veče prošlo dobro, mada napominje da ga ne bi rado ponovio:

„Moj gost nije od one vrste kojoj se kaže: ’Molim te, svrati opet

kad budeš u blizini.’ Jednom je dovoljno.“ Najviše što može da se

kaže jeste da bi Pompej kao gost izazvao jednake muke.

Ciceronova pisma takođe otkrivaju da su ratne nevolje i

napor gošćenja diktatora bili samo deo njegovih tadašnjih

muka. Između Cezarovog prelaska Rubikona i njegovog ubistva

na martovske Ide 44. godine pre nove ere, Ciceronova porodica i

domaćinstvo su se raspali. Za tih pet godina razveo se od

Terencije posle trideset godina braka i ubrzo se ponovo oženio.

Imao je šezdeset godina, njegova nevesta Publilija oko petnaest,

a brak je trajao svega nekoliko nedelja pre nego što je poslao

ženu nazad majci. U međuvremenu se njegova kći Tulija razvela

od trećeg muža, Publija Kornelija Dolabele, vatrenog Cezarovog

pristalice. U vreme razvoda Tulija je bila trudna i umrla je

početkom 45. godine pre nove ere rađajući sina koji ju je

nadživeo na sasvim kratko. Njeno prethodno dete s Dolabelom

bilo je nedonošče i takođe je umrlo, sa svega dve-tri nedelje.

Ciceron je duboko tugovao, što nije pomoglo odnosu s novom

suprugom, pa se povukao sam na jedno zabačenije imanje da

smisli kako da slavi uspomenu na svoju kćer; uskoro je živo

razmišljao o tome da joj izradi nekakav božanski status. Kako se

sam izrazio, želeo je da joj obezbedi „apoteozu“.

Muževi i žene



Rimski brak je u suštini bio jednostavna i privatna stvar. Za

razliku od današnjeg sveta, država nije imala gotovo nikakvu

ulogu. U većini slučajeva prihvatalo se da su muškarac i žena u

braku ako izjave da su u braku, kao i da više nisu u braku ako

jedno ili oboje izjave da više nisu. To i veoma malo društvo da se

brak proslavi bili su verovatno sve za većinu običnih rimskih

građana. Bogatiji su često imali zvaničnije i skuplje svadbe, s

relativno poznatim rasporedom za taj obred sazrevanja:

naročita odeća (neveste su po tradiciji nosile žuto), pesme,

povorke i prenošenje neveste preko praga bračnog doma.

Bogataši su suviše razmišljali i o imovini, naročito o mirazu koji

je nevestin otac obezbeđivao, a koji mu se vraćao u slučaju

razvoda. Jedna od Ciceronovih nevolja bila je i ta što je morao da

vrati Terencijin miraz, dok siromašni Dolabela nije vratio

Tulijin, makar ne u celini. Brak s mladom Publilijom davao mu

je nadu u znatno bogatstvo kojim bi nadoknadio gubitke.

Glavna svrha braka u Rimu, kao i u svi starim kulturama,

bilo je stvaranje zakonite dece koja su automatski nasleđivala

status rimskih građana ako su im oba roditelja građani ili ako

zadovoljavaju razne uslove o braku s tuđinima. To leži u srcu

priče o Sabinjankama koja prikazuje prvi brak u novom gradu

kao postupak „zakonitog silovanja“ u svrhu razmnožavanja. Ista

poruka ispisivana je stalno na nadgrobnim pločama ženama i

majkama tokom čitave rimske istorije.

Jedan epitaf napisan sredinom drugog veka pre nove ere u

spomen na izvesnu Klaudiju savršeno sažima tradicionalnu

sliku: „Ovo je nelepi grob jedne lepe žene“, piše. „Volela je muža

svim srcem. Rodila je dva sina. Jednog ostavlja na zemlji, drugog pod zemljom. Ljupko je govorila i elegantno koračala. Dobro je

održavala dom. Prela je vunu. To je sve što ima da se kaže.“

Drugim rečima, uloga žene bila je da bude odana mužu, da

stvori novi naraštaj, da bude ukras, da vodi kuću i da doprinese

kućnom budžetu predenjem i tkanjem. Drugi natpisi hvale žene

koje u ostale verne supruge samo jednom mužu čitavog života i

naglašavaju „ženske“ vrline čednosti i vernosti. Uporedite s tim

epitafe Scipiona Barbata i njegovih muških potomaka na kojima

su najvažniji učešća u ratu, politički položaj i ugled u javnom

životu.





49. Ova rimska zidna slika prikazuje idealizovano drevno venčanje na kom su bogovi i ljudi zajedno. Nevesta pod velom sedi u sredini,

na svom novom bračnom krevetu, a boginja Venera sedi uz nju i

hrabri je. Na krevet je naslonjen raspusni bog Himen, jedno od

božanstava koja štite brak. Sasvim levo, ljudske gure pripremaju

kupatilo za nevestu.



Do koje mere je ovakav prikaz rimske supruge u bilo kom

periodu bio više pusta želja nego tačan prikaz društvene

stvarnosti nemoguće je znati. Bilo je svakako u Rimu mnogo bučne nostalgije za grubim starim danima kada su žene znale

gde im je mesto. „Egnatije Metel uzeo je toljagu i isprebijao ženu

na smrt jer je popila malo vina“, tvrdi jedan pisac iz prvog veka

nove ere, očigledno s odobravanjem, pišući o potpuno mitskom

događaju iz Romulovog vremena. Čak i car Avgust iskoristio je

tradicionalni rad s vunom u nekoj vrsti propagandne kampanje

i postavio svoju ženu Liviju da pozira za razbojem u predvorju

na očigled javnosti. No, po svoj prilici ti grubi stari dani bili su

delimično plod mašte kasnijih moralista kao i korisna tema koju

su kasniji Rimljani koristili da potvrde svoje starinske vrline.

Ništa manje problematična nije ni sasvim suprotna slika

nastala u prvom veku pre nove ere, slika nove, oslobođene žene

koja navodno vodi slobodan društveni, seksualni, često

preljubnički život, a muž, porodica i zakon je ne sputavaju. Neke

takve žene bile su prikladno prezirane kao polusvet glumica,

zabavljačica, kurtizana i prostitutki, među njima i jedna čuvena

bivša robinja, Volumnija Kiteris, za koju se pričalo da je bila

ljubavnica i Bruta i Marka Antonija, što znači da je spavala s

Cezarovim ubicom i s Cezarovim najvatrenijim sledbenikom.

No, mnoge su bile supruge ili udovice veoma uglednih rimskih

senatora.

Najzloglasnija od svih bila je Klodija, čiji brat je bio Klodije,

Ciceronov veliki neprijatelj. Ona je bila supruga senatora

preminulog 59. godine pre nove ere i ljubavnica pesnika Katula i

mnogih drugih. Za Terenciju se govorkalo da je čak sumnjala da

je Ciceron imao nekakvu vezu s Klodijom. Naizmenično su je

napadali i divili joj se kao raspusnoj zavodnici, lukavoj

manipulatorki, idolizovanoj boginji i gotovo zločinki. Za

Cicerona je bila „Palatinska Medeja“ – domišljat nadimak koju

povezuje strastvenu čedomorku i vešticu iz grčke tragedije i Klodijino mesto stanovanja u Rimu. Katul joj je u svojim

pesmama dao nadimak Lezbija, ne samo kao kamu ažu nego i

kao naklon grčkoj pesnikinji Sapfo s ostrva Lezbos. „Hajde da

živimo, Lezbijo moja, i da volimo, a gunđanja strogih staraca

neka nam ne znače ništa… Daj mi hiljadu poljubaca“, počinje

jedna pesma.

Koliko god ovaj materijal bio živopisan, ne sme se uzeti

zdravo za gotovo. Najveći deo je samo erotična maštarija, a deo

je klasični odraz uobičajene patrijarhalne strepnje. Kroz čitavu

istoriju neki muškarci opravdavali su svoju vlast nad ženama

tako što su istovremeno uživali i grozili se slike opasne

neobuzdane žene čija uglavnom izmišljena nedela, seksualna

raspusnost (s neprijatnim znakom pitanja nad očinstvom dece)

i neodgovorno pijančenje pokazuju potrebu za čvrstim muškim

nadzorom. Priča o neumoljivom postupku Enatija Metela prema

njegovoj pripitoj ženi i glasine o Klodijinim divljim zabavama

dve su strane istog ideološkog novčića. Osim toga, u mnogim

slučajevima prostački opisi ženskih prestupa, moći i rasipništva

nisu zapravo govorili o tim ženama nego su bili povod za

rasprave o nečemu sasvim drugom.

Kad se Salustije usredsredio na dve žene koje su navodno

imale istaknutu ulogu u Katilininoj zaveri, koristio ih je kao

užasni simbol iskvarenog morala društva koje je stvorilo

Katilinu. „Da li je radije traćila novac ili ugled, teško bi bilo

odrediti“, našalio se na račun žene jednog senatora i majke

jednog atentatora na Cezara sažimajući ono što je smatrao

dugom tog vremena. Ciceron je pak upotrebio Klodiju za

uspešnu taktiku odvraćanja pažnje u osetljivom sudskom

procesu u kom je branio jednog svog ne baš uzornog mladog

prijatelja, takođe Klodijinog bivšeg ljubavnika, optuženog za ubistvo. Iz govora koji je održao saznajemo za većinu sramnih

pojedinosti njenog ponašanja: od neprestane preljube do

razuzdanih zabava na obali koje su se završavale orgijanjem.

Ciceronov cilj bio je da skrene pažnju sa svog branjenika blateći

ljubomornu Klodiju, stvarajući od nje predmet poruge, ženu

koja je rđavo uticala na mladića i glavnog zlikovca u čitavom

slučaju. Teško je zamisliti da je Klodija bila čedna žena i udovica

koja sedi kod kuće, no da li se prepoznala čitajući Ciceronov opis

sebe same u udobnosti svog elegantnog doma na Palatinu

sasvim je drugo pitanje.

Ipak, jasno je da su Rimljanke u načelu bile mnogo

nezavisnije od žena u većem delu klasične Grčke ili Bliskog

istoka, koliko god to delovalo ograničeno savremenom

posmatraču. Naročito je upadljiv kontrast sa klasičnom Atinom

u kojoj se od pripadnica bogatih porodica očekivalo da vode

povučen život, van očiju javnosti, uglavnom odvojene od

muškaraca i muškog društvenog života (siromašni, ne treba ni

reći, nisu imali ni novca ni prostora da sprovedu takvu

odvojenost). Naravno, i za Rimljanke su važila neka neprijatna

ograničenja: car Avgust je naredio da sede u zadnjim redovima

pozorišta i gladijatorskih arena; prostorije za žene u javnim

kupatilima bile su mnogo tešnje nego muške, a u praksi su

muškarci koristili lepše prostorije u rimskom domu. No, žene

nisu morale da budu javno nevidljive, a domaći život po svemu

sudeći nije bilo podeljen na isključivo muški i ženski prostor.

Žene su takođe redovno obedovale s muškarcima, za razliku

od klasične Atine u kojoj su žensko društvo na zabavama

obezbeđivale seksualne radnice, profesionalne pratilje i

zabavljačice. Štaviše, jedno od ranih nedela Gaja Vera naglašava

razliku između grčke i rimske tradicije obeda. Sredinom osamdesetih godina prvog veka nove ere, kad je bio na službi u

Maloj Aziji, više od deset godina pre namesništva na Siciliji, Ver i

njegovo osoblje udesili su da ih na večeru pozove neki nesrećni

Grk, a posle dosta popijenog alkohola pitali su domaćina da li bi

im se pridružila njegova kći. Kad im je objasnio da pristojne

Grkinje ne obeduju u muškom društvu, Rimljani mu nisu

poverovali i krenuli su da je nađu. Usledila je tuča u kojoj je

jedan Verov telohranitelj poginuo, a domaćin je ispolivan

vrelom vodom; kasnije je pogubljen zbog ubistva. Ciceron je

čitavu priču izneo vrlo dramatično, gotovo kao reprizu silovanja

Lukrecije. No, ona govori i o nizu pijanih nesporazuma o

pravilima ponašanja žena s druge strane kulturnih granica

carstva.

Neki zakonski propisi o braku i pravima žena iz tog perioda

govore o ovoj relativnoj slobodi. Bilo je, istina, i nekih krutih

pravila. Možda je samo nostalgični mit priča da je muž imao

pravo da izbatina ženu na smrt jer je počinila „zločin“ popivši

čašu vina, ali postoje neki dokazi da je ubistvo žene zatečene u

preljubi tehnički bilo muževljevo pravo. No, ne znamo ni za

jedan dokaz da se to ikada dogodilo, a većina materijala ukazuje

upravo na suprotno. Žena nije uzimala prezime svog muža niti

je u potpunosti bila pod njegovom zakonskom vlašću. Posle

očeve smrti odrasla žena mogla je da poseduje imovinu, da je

kupuje i prodaje, nasleđuje, da napiše testament i da oslobađa

robove – a mnoga ova prava žene u Velikoj Britaniji stekle su tek

pred kraj devetnaestog veka.

Jedino ograničenje bila je potreba za imenovanim

starateljem koji je odobravao svaku njenu odluku i kupoprodaju.

Da li je Ciceron bio snishodljiv ili ženomrzački nastrojen ili se

pak (kao što neki kritičari velikodušno misle) našalio kad je ovo pravilo pripisao ženskom prirodnom „slabom rasuđivanju“

nemoguće je odrediti, no svakako nema pokazatelja da je to

pravilo naročito sputavalo njegovu ženu: kad je prodala niz kuća

da skupi sredstva za Cicerona u progonstvu ili kad je skupljala

zakupninu sa svojih imanja, nikakav staratelj se ne spominje.

Štaviše, jedna od Avgustovih reformi krajem prvog veka pre

nove ere ili početkom sledećeg bila je dozvola da rimske

građanke rođene kao slobodne koje su rodile troje dece ne

moraju da imaju staratelja; bivše robinje morale su da imaju

četvoro da bi bile izuzete od ovog pravila. Bio je to domišljat

potez radikalnog tradicionalizma: davao je ženama nove

slobode pod uslovom da ispune svoju tradicionalnu ulogu.

Čudno, ali žene su imale mnogo manje slobode kada je reč o

samom činu stupanja u brak. Za početak, nisu mogle da biraju

hoće li se udati ili ne. Osnovno pravilo je određivalo da sve žene

slobodnog roda treba da se udaju. Nije bilo tetki usedelica, a

samo posebne grupe, na primer Vestalke, birale su ili su bivale

primorane da ostanu neudate. Štaviše, sloboda izbora muža

mogla je biti veoma ograničena, naročito među bogatima i

moćnima čiji su brakovi redovno ugovarani da učvrste saveze,

političke, društvene ili nansijske. No, bilo bi naivno zamisliti

da su kći zemljoradnika koja se udaje za suseda ili robinja koja je

oslobođena da bi se udala za svog gospodara (što nije bio redak

slučaj) imale nekakvog uticaja na tu odluku.

Bračni savezi bili su temelj nekih važnih događaja u rimskoj

politici pred kraj Republike. Godine 82. pre nove ere, na primer,

Sula je pokušao da obezbedi Pompejevu lojalnost „dajući“ mu

svoju pastorku za ženu iako je u to vreme bila već udata i

trudna; pokušaj nije uspeo jer je sirotica vrlo brzo umrla na

porođaju. Dvadeset godina kasnije Pompej je zapečatio svoj sporazum sa Cezarom u trijumviratu oženivši se njegovom kćeri

Julijom. Ulog nije bio toliko veliki za Cicerona i njegovu kćer

Tuliju, ali jasno je da su napredovanje porodice i dobre veze uvek

bile Ciceronu na umu, čak i kad mu nije sve išlo po volji.

Kako pronaći muža za Tuliju bila mu je, priznao je, najveća

briga kad je 51. godine pre nove ere krenuo iz Rima u Kilikiju.

Već je imala iza sebe dva kratka braka s muškarcima iz uglednih

porodica – prvi put je ostala udovica, drugi put se razvela – i nije

imala dece, pa je trebalo ugovoriti treći brak za nju. Ciceronova

pisma pružaju nam uvid u pregovore i razmatranje prikladnih i

manje prikladnih kandidata. Jedan je delovao neozbiljno, drugi

je veoma učtiv, za trećeg je s oklevanjem napisao: „Ne verujem

da bi naša devojčica pristala“, priznajući tako da je i Tulija imala

pravo odluke. No, nevolja je bila u komunikacijama. Kako su bila

potrebna otprilike tri meseca da pismo stigne iz Kilikije u Rim i

Ciceron dobije odgovor, on nije mogao da kontroliše šta se

dešava i bio je manje-više primoran da prepusti konačnu odluku

Terenciji i Tuliji. One nisu odabrale nijednog kandidata iz

njegovog najužeg izbora, nego odnedavno razvedenog Dolabelu,

čoveka besprekornog aristokratskog porekla i, prema rimskih

svedočanstvima, privlačnog obešenjaka i okorelog zavodnika

veoma niskog rasta. „Ko je privezao mog zeta za mač?“, jedna je

od najčuvenijih Ciceronovih šala.

Dogovoreni brakovi ove vrste nisu obavezno bili sivi i lišeni

osećanja. Oduvek se govorilo da su Pompej i Julija bili privrženi

jedno drugom, da je on bio satrven kad je ona umrla na porođaju

54. godine pre nove ere i da je njena smrt doprinela političkom

raskidu Pompeja i Cezara. Drugim rečima, taj brak bio je suviše

uspešan za svoju svrhu. A nekoliko Ciceronovih ranih pisama

Terenciji, kojom se verovatno oženio prema sličnom dogovoru, puno je izraza snažne ljubavi i odanosti, kakva god osećanja da

su stvarno postojala: „Svetlosti mog života, željo moga srca.

Teško mi je kad pomislim koliko se mučiš, mila Terencija, a

znam da su se nekada svi tebi obraćali za pomoć“, napisao joj je

iz progonstva 58. godine pre nove ere.

Isto tako, bilo je mnogo znakova bračnih svađa,

nezadovoljstva i razočaranja. Tulija je uskoro otkrila da je

Dolabela više obešenjak nego što je privlačan, i posle tri godine

braka živeli su odvojeno. No, postojano najgori brak u

Ciceronovom krugu bio je brak njegovog brata Kvinta i

Pomponije, sestre Ciceronovog prijatelja Atika.

Predvidivo, i možda nepravedno, Ciceronova pisma većinu

krivice pripisuju ženi, ali nesumnjivo savremenim izrazima

govore o nekim prepirkama. Jednom prilikom, kad je Pomponija

pred gostima prasnula: „Osećam se kao tuđinka u rođenoj kući“,

Kvint je uzvratio klasičnom zamerkom: „Evo, čujte šta ja moram

da trpim svaki dan.“ Posle dvadeset pet godina ovakvog života

najzad su se razveli. Kvint je posle razvoda navodno izjavio:

„Nema ništa bolje nego kad s nekim ne moraš da deliš postelju.“

Nije poznato kako je reagovala Pomponija.

No, među svim tim pričama najviše se ističe Ciceronov

kratki brak s Publilijom, u vreme udaje još šiparicom. Ciceron i

Terencija razveli su se verovatno početkom 46. godine pre nove

ere. Koji god da je bio glavni razlog razilaska – a rimski pisci

iznose mnoštvo nepouzdanih nagađanja – poslednje sačuvano

pismo, iz oktobra 47. godine pre nove ere, pokazuju da se odnos

između njih dvoje promenio. Svega nekoliko suvih rečenica ženi

koju nije video dve godine (delimično zato što je bio s

Pompejevim snagama u Grčkoj), svode se na nekoliko uputstava

pred njegov predstojeći dolazak. „Ako u kupatilu nema umivaonika, neka se postavi“, glasi suština pisma. Svega godinu

dana kasnije, pošto je razmotrio i druge mogućnosti –

uključujući Pompejevu kći i ženu koju je smatrao „najružnijom

koju sam ikada video“ – Ciceron se oženio devojkom najmanje

četrdeset pet godina mlađom od sebe. Je li to bilo uobičajeno?

Prva udaja s četrnaest ili petnaest godina nije bila čudnovata

za mlade Rimljanke. Tulija se verila s jedanaest i prvi put udala s

petnaest godina; kad je Ciceron 67. godine pre nove ere

spomenuo da se „draga mala Tulija verila s Gajem Kalupurnijem

Pisonom“, mislio je upravo to, da je bila mala. Atik je razmatrao

buduće zetove kad mu je kći imala svega šest godina. Od elite se

moglo očekivati da brakove ugovara rano, ali postoji mnoštvo

dokaza u epita ma običnih ljudi da su se devojke udavale s

petnaestak godina, a ponekad već s jedanaest. Da li su ti brakovi

bili i konzumirani neprijatno je pitanje na koje ne možemo

odgovoriti. Muškarci su se načelno prvi put ženili s dvadesetak

do trideset godina, prosečno su bili deset godina stariji od

supruga, a neke mlade neveste drugi ili treći put udavale su se i

za dosta starije muškarce. Koliko god da su Rimljanke bile

relativno slobodne, njihova potčinjenost čvrsto se zasnivala na

toj neravnoteži između odraslog muškarca i takoreći udatih

devojčica.





50. Rimski nadgrobni spomenik muža i žene (prvi vek pre nove ere).

Oboje su bili oslobođeni robovi: muž Aurelije Hermija opisan je kao

mesar s rimskog brda Viminal, a njegova žena desno od njega,

Aurelija Filenamtijum, kao „čedna, skromna i niko je nije ogovarao“.

Nas će mnogo više uznemiriti vremenski raspon njihove veze.

Upoznali su se kad je njoj bilo sedam godina i, kako piše na

spomeniku, „on ju je uzeo na krilo“.



S tim na umu treba napomenuti da je starosna razlika od

četrdeset pet godina izazvala zbunjenost čak i u Rimu. Zašto je

Ciceron to uradio? Samo zbog novca? Ili se, kao što je Terencija

tvrdila, radilo o luckastoj staračkoj zaljubljenosti? Ciceron se

zapravo suočio s nekim neposrednim pitanjima o tome zašto se,

za ime sveta, ženi mladom devicom. Na dan venčanja navodno

je ovako odgovorio na jedno: „Ne brini, biće ona odrasla žena

[mulier] već sutra.“ Drevni kritičar koji je naveo ovaj odgovor

smatrao ga je izuzetno domišljatim i divljenja vrednim načinom

za odbijanje kritika. Mi ćemo ga radije staviti negde između

neprijatno grubog i bolno sumornog – kao bolni podsetnik na

udaljenost između Rimskog sveta i našeg.

Rođenje, smrt i žalost



Novim Ciceronovim brakom gotovo odmah je zavladala

tragedija. Tulija je ubrzo umrla rađajući Dolabeli sina. Ciceron je

po svemu sudeći bio toliko paralisan od tuge da se povukao bez

Publilije na svoje ostrvce Astura uz rimsku južnu obalu. Oduvek

je bio blizak s Tulijom – i previše blizak, kažu nepotvrđene

glasine koje su širili neki njegovi neprijatelji u skladu s

omiljenom rimskom taktikom napadanja protivnika preko

seksualnog života. Svakako je s njom bio bliskiji nego s njenim

mlađim bratom Markom koji, osim sitnijih mana, nikada nije

uživao u intelektualnom životu i lozofskim predavanjima u

Atini na koja ga je otac poslao. Tulijinom smrću, tvrdio je

Ciceron, izgubio je jedini razlog da živi.

Stvaranje potomstva bilo je opasna obaveza. Porođaj je bio

najveći ubica mladih odraslih žena u Rimu, od senatorskih

supruga do robinja. Zabeležene su hiljade takvih slučajeva, od

istaknutih žrtava kakve su bile Tulija i Pompejeva žena Julija do

običnih žena širom carstva kojima su nadgrobne spomenike

podigli ožalošćeni muževi i porodice. Jedan čovek u severnoj

Africi odužio se tako svojoj ženi koja je „živela trideset šest

godina i četrdeset dana. Bio joj je to deseti porođaj. Trećeg dana

je umrla.“ Drugi, iz današnje Hrvatske, podigao je jednostavan

spomenik „svojoj drugarici robinji“ (i verovatno partnerki) koja

je „trpela patnje porođaja četiri dana i nije rodila, pa je umrla.“

Da prikažemo širu sliku, raspoložive statistike iz skorijih

perioda ukazuju na to da je najmanje svaka pedeseta žena

umirala na porođaju, a da su izgledi bili i veći ako su bile vrlo

mlade.

Ubijale su ih brojne opasnosti porođaja koje je savremena

zapadna medicina gotovo u potpunosti sprečila, od krvarenja

preko nepovoljnog položaja bebe do infekcija – mada je ovaj

poslednji rizik donekle ublažavala činjenica da nije bilo bolnica

u kojima su, u rano doba moderne Evrope, infekcije brzo

prelazile od žene do žene. Većina žena oslanjala se na pomoć

babica. Sve preko toga verovatno je uvećavalo opasnost. Carski

rez se primenjivao samo za vađenje živih beba iz samrtnica ili

mrtvih majki. Za slučaj da se beba potpuno zaglavi u

porođajnom kanalu, neki rimski lekari preporučivali su da se u

majku uvuče nož i da se bebi odseku udovi u materici; retko koja

žena bi preživela takav postupak.

Trudnoća i porođaj sigurno su vladali životima većine žena,

uključujući i one koje su rimski pisci odlučili da predstave kao

bezbrižne i raskalašne. Neke su bile zabrinute zbog toga što ne

mogu da zatrudne ili da iznesu bebu do kraja. Rimljani su

gotovo uvek za neplodnost para krivili ženu i to je bio uobičajeni

razlog za razvod. Savremena nagađanja (ništa više od toga) kažu

da se od Tulije, koja je prvu živu bebu rodila tek na pragu

tridesete godine, njen drugi muž razveo upravo zbog toga što

nisu imali dece. No, većina žena suočavala se s uzastopnim

trudnoćama bez ikakvog pouzdanog načina da ih spreče osim

uzdržavanja. Bilo je nekih opasnih postupaka prekida trudnoće.

Produženo dojenje možda je odlagalo buduće trudnoće ženama

koje, za razliku od većine bogatih majki, nisu plaćale dojilje.

Preporučivala su se brojna raznovrsna sredstva protiv začeća, od

potpuno beskorisnih (nošenje crva izvađenih iz glave jedne

naročite vrste dlakavih paukova), do gotovo delotvornih

(umetanje bilo čega lepljivog u vaginu). No, uspeh većine ovih

postupaka sprečavala je tvrdnja drevne nauke da je žena najplodnija u danima posle prestanka menstruacije, dok je

zapravo tačno upravo obrnuto.





51. Rimska babica iz luke Ostija prikazana je na poslu na ovoj ploči

od terakote postavljenoj na njenom grobu. Porodilja sedi na stolici, a

babica ispred nje.



Bezbedno rođene bebe bile su u još većoj opasnosti nego

njihove majke. One koje su delovale slabašno ili imale neku

vidljivu manu bile su „izlagane“, što je često značilo da su

bacane na obližnje smetlište. Neželjene bebe doživljavale su istu

sudbinu. Ima nagoveštaja da su devojčice načelno bile manje

poželjne nego dečaci, delimično zbog budućeg miraza koji je

značajno opterećivao budžet relativno skromnih porodica. U

jednom sačuvanom pismu na papirusu muž iz rimskog Egipta daje trudnoj ženi uputstva da odgaja dete ako je dečak, ali „ako je

devojčica, otarasi je se“. Koliko se često to dešavalo i kakva je bila

polna razmera možemo samo da nagađamo, ali smetlišta su se

često smatrala izvorom besplatnih robova.





52. Drevni rimski vaginalni spekulum veoma liči na modernu

verziju tog instrumenta. No, rimske zamisli o ženskom telu i

njegovom reproduktivnom ciklusu dramatično su se razlikovale od

naših, od toga kako se začeće dešava do toga kada i kako se može

sprečiti (ili podstaći).



Prihvaćena i odgajana deca bila su i dalje u opasnosti.

Najbolje moguće procene – zasnovane na brojevima iz kasnijih

uporedivih perioda – kažu da je polovina dece umirala do desete

godine života od raznih bolesti i infekcija, uključujući i

uobičajene dečje bolesti koje više nisu smrtonosne. To znači da

je, uprkos tome što je očekivani životni vek po rođenju

verovatno bio nizak, čak oko svega dvadeset pet godina, dete

koje preživi desetu godinu moglo da očekuje život ne mnogo kraći od današnjeg proseka. Prema nekim brojevima,

desetogodišnjak bi mogao da očekuje još četrdeset godina

života, a pedesetogodišnjak petnaest i više. Starci u Rimu nisu

bili retkost kao što mislimo. No, visoka stopa smrtnosti među

veoma mladima imala je uticaja na broj trudnoća i veličinu

porodica. Samo da bi se održao postojeći broj stanovnika svaka

žena je u proseku trebalo da rodi petoro ili šestoro dece. U praksi

je taj broj bio devet kada se uračunaju drugi činioci kao što su

neplodnost i udovištvo. To nije pogodovalo opštem oslobađanju

žena.

Kako su ovi obrasci rađanja i smrti uticali na emocionalni

život unutar porodica? Postoje tvrdnje da su roditelji, naprosto

zato što je toliko dece umiralo, izbegavali da se duboko vezuju za

njih. Jedan ledeni prikaz oca u rimskoj pisanoj i pripovednoj

književnosti naglašava njegovu kontrolu nad decom, a ne

njegovu ljubav, dok smišlja stravične kazne za njihovu

neposlušnost i razmišlja gotovo i o pogubljenju. No, nema

gotovo nikakvih dokaza da se tako zaista postupalo. Istina je da

roditelji nisu posmatrali novorođenče kao osobu dok ne odluče

hoće li ga odgajati i zvanično ga ne prihvate u porodicu; otuda

naoko nehajan odnos prema onome što bismo mi nazvali

čedomorstvom. No, hiljade dirljivih epitafa koje su roditelji

sastavili za svoje mlade potomke ukazuju na snažna osećanja.

„Moja mala lutka, moja mila Manija, leži ovde sahranjena. Mogla

sam da joj pružam ljubav svega nekoliko godina. Njen otac

neprestano plače za njom“, glasi natpis na jednom nadgrobnom

spomeniku u severnoj Africi. Ciceron je takođe, 45. godine pre

nove ere, neko vreme „plakao neprestano“, za Tulijom opisujući

svoju tugu i planove da ovekoveči uspomenu na nju u nizu

izuzetnih pisama Atiku.

Nema pojedinosti o Tulijinoj smrti osim da se dogodila u

Ciceronovom letnjikovcu u Tuskulumu izvan Rima, a o njenom

pogrebu se ništa ne zna. Ciceron se gotovo odmah po njenoj

smrti sam povukao na Asturu, gde je čitao sva lozofska dela o

gubicima i utehama kojih je mogao da se domogne i čak sam

napisao raspravu o tugovanju – pre nego što je odlučio, posle

nekoliko meseci, da treba da se vrati u kuću u kojoj je Tulija

umrla („Ako ne pokorim svoja osećanja i ne odem u kuću u

Tuskulumu, zauvek ću ostati ovde“). Do tada je već kanalisao

svoju tugu u osmišljavanje spomena na nju, koji neće biti „grob“,

nego svetilište, hram, fanum – ova reč na latinskom ima

isključivo versko značenje. Najviše je mozgao o mestu,

istaknutosti i budućem održavanju, i uskoro je odlučio da kupi

imanje u predgrađu Rima, blizu današnjeg Vatikana, na kom će

podići hram i poručivao je neke stubove.

Najvažniji cilj mu jer bila Tulijina apoteoza. Pod time je

verovatno podrazumevao besmrtnost u opštem smislu, a ne

tvrdnju da će ona zaista postati boginja, ali to je ipak još jedan

primer nejasne granice između smrtnika i besmrtnika u

rimskom svetu, kao i načina na koji su se božanski položaj i moć

koristili da se izrazi važnost pojedinih ljudskih bića. Ima izvesne

ironije u činjenici da je Ciceron, dok su on i njegovi prijatelji sve

više brinuli zbog gotovo religijskih počasti koje su se ukazivale

Cezaru, planirao nekakav božanski status za svoju pokojnu kćer.

Na kraju od izgradnje hrama nije bilo ništa jer je čitava oblast

današnjeg Vatikana namenjena za jedan veliki Cezarov gradski

građevinski projekt i Ciceron nije kupio imanje.



Novčana pitanja Osim kuća na Asturi i u Tuskulumu Ciceron je 45. godine pre

nove ere posedovao još dvadesetak kuća u Italiji. Među njima je

bilo elegantnih stambenih vila. U Rimu je imao veliku kuću na

nižim obroncima Palatina, nekoliko minuta hoda od Foruma, a

susedi su mu bili brojni pripadnici rimske elite, među njima i

Klodija. Njegove ostale kuće bile su razbacane širom poluostrva,

od Puteolija u Napuljskom zalivu, gde je dočekao Cezara i

njegovu brojnu pratnju na onoj večeri, do Formija dalje na

severu, gde je imao još jednu vilu na obali. Neke kuće su bile

male kuće za odmor ili brvnare strategijski smeštene između

njegovih drugih udaljenih imanja; u njima je mogao da noći i

tako izbegne spavanje u neuglednim krčmama i nametanje

prijateljima. Njegovo porodično imanje u Arpinumu i još neka

bila su farme, čak i kada su uz njih bile raskošne vile. Druge

zgrade pak služile su isključivo za izdavanje i zaradu, na primer

jedna bedna građevina iz koje su „čak i pacovi“ pobegli, ali i dve

mnogo unosnije zgrade u centru Rima koje mu je Terencija

donela u miraz, pa joj ih je 45. godine pre nove ere, posle

razvoda, sigurno već vratio.

Ukupna vrednost njegove imovine bila je oko trinaest

miliona sestercija. Za obične Rimljane bila je to ogromna

imovina, dovoljno vredna da izdržava dvadeset pet hiljada

siromašnih porodica čitavu godinu ili da obezbedi tridesetorici

ljudi minimum bogatstva za političku kandidaturu. No, Ciceron

ipak nije spadao među najbogatije Rimljane. Razmišljajući o

istoriji rasipništva, Plinije Stariji napisao je da je 53. godine pre

nove ere Klodije za skoro petnaest miliona sestercija kupio kuću

Marka Emilija Skaura, Ciceronovog prijatelja i starešine pomalo

sumnjivog ugleda u Pompejevoj vojsci u Judeji sedam godina

ranije. Ostaci podruma te kuće, takođe na padini Palatina, u blizini Titovog slavoluka, oprezno su identi kovani; sastoje se

od pedesetak malih soba i kupatila, verovatno za robove, a

prethodni naraštaj arheologa samouvereno (i pogrešno)

proglasio ih je javnom kućom u centru grada. Na još višem

nivou bogatstva, imovina Marka Krasa vredela je dvesta miliona

sestercija; s tim je zaista lako mogao da plaća sopstvenu vojsku

(vidi str. 27–28).

Uprkos nekim maštovitim pokušajima, nijedna Ciceronova

kuća nije pouzdano identi kovana na terenu. No, možemo steći

nekakvu zamisao o tome kakve su bile na osnovu njegovih

zapisa, planova za poboljšanja i drugih arheoloških nalaza iz tog

vremena. Sačuvano je vrlo malo ostataka raskošnih vila elite iz

kasnog vremena Republike, a razlog je jednostavan: na

njihovom mestu u prvom veku nove ere podignuta je carska

palata koja će uskoro obuhvatiti dobar deo Palatina.

Najzanimljiviji ostaci iz ranijeg vremena nalaze se u takozvanoj

Kući grifona. Obuhvataju nekoliko prostorija, verovatno na

nekadašnjem prizemlju velike kuće s početka prvog veka pre

nove ere, još delimično vidljive u temeljima carske palate

podignute odozgo, s živo obojenim zidovima i jednostavnim

podnim mozaicima. Prema opštem planu i projektu, ova i druge

kuće na Palatinu verovatno se nisu mnogo razlikovale od

mnogo bolje očuvanih ostataka u Pompeji i Herkulanumu.

Najvažnije u vezi s kućama rimske elite, bilo senatora u Rimu

ili lokalnih moćnika izvan grada, jeste to što nisu bile privatne

kuće u današnjem značenju; nisu predstavljale (ili ne isključivo)

mesto za skrivanje od pogleda javnosti. Naravno, bilo je i nekih

skrovišta kao što je Ciceronova kuća na Asturi, a neki delovi

kuća bili su privatniji od drugih. No, arhitektura kuća služila je

da doprinese javnoj slici i ugledu istaknutih Rimljana, a veliki deo poslova obavljao se kod kuće. Velika dvorana, odnosno

atrijum, prva prostorija u koju je posetilac ulazio kad kroči kroz

vrata, bila je najvažnija. Obično visok dva sprata, otvoren ka

nebu i osmišljen da zadivi, ukrašen štukaturom, slikama,

skulpturama i sa zadivljujućim pogledom, atrijum je bio

pozornica mnogih susreta gospodara kuće i raznih potčinjenih,

molilaca i štićenika – od bivših robova kojima treba pomoć do

onog izaslanstva iz Teosa koje je išlo od atrijuma do atrijuma i

pokušavalo da poljubi Rimljanima stopala (vidi str. 178–9 i 181–

3). Ostatak kuće prema uobičajenom planu prostirao se unazad,

s još soba za goste, trpezarija, salona s prostorom za spavanje

(cubicula) i pokrivenih prolaza prema bašti ako ima mesta, a

zidovi su bili ukrašeni prema svrsi prostorije, od velikih

ukrasnih slika do onih intimnijih i erotičnijih. Gostima se

ukazivala sve veća čast kako su pozivani u privatnije delove

kuće. Poslovi s najbližim prijateljima i saradnicima mogli su da

se obavljaju, kako su to Rimljani zvali, in cbiculo, odnosno u

malim intimnim sobama u kojima je moglo i da se spava iako

nisu bile spavaće sobe u današnjem smislu reči. U takvim

sobama je, pretpostavljamo, trijumvirat sklapao pogodbe.





53. Kasniji temelji zgrada podignutih odozgo (desno) prosecaju

nekadašnju raskošnu prostoriju kuće iz doba Republike, „Kuće

grifona“ na Palatinu. Dobila je ime po gipsanim gurama grifona;

jedna se vidi u dnu. Pod je ukrašen jednostavnim mozaikom s rombovima, a na zidovima su naslikane jednobojne ploče koje

oponašaju mermer. Ranija pokolenja arheologa nagađala su da je ovo

bila kuća samog Katiline.



Kuća i ukrasi u njoj doprinosili su ugledu vlasnika. No, sve je

moralo pažljivo da se odmeri kako ne bi bilo proglašeno

preteranom raskoši. Mnogi su se čudili, na primer, kad je Skaur

odlučio da u atrijum svoje kuće na Palatinu postavi neke od

trista osamdeset stubova koje je kupio da ukrasi privremeno pozorište koje je naručio za javne predstave. Stubovi su bili od

lukulskog mermera, skupog grčkog kamena nazvanog u Rimu

po čoveku koji ga je prvi uvezao, Luciju Liciniju Lukulu,

Pompejevom neposrednom prethodniku na čelu vojske u ratu

protiv Mitridata, a svaki je bio visok preko jedanaest metara.

Mnogi Rimljani smatrali su da je pogrešno ukrašavati kuću s

raskoši prikladnijom za javna zdanja. Salustije nije jedini

smatrao da su nemoralna preterivanja uzrok mnogih problema

Rima.

Ciceron se u pismima nekoliko puta pita kako da prikladno

ukrasi svoje kuće, kako da stvori sliku o sebi kao učenom čoveku

dobrog ukusa i ljubitelju grčke kulture i kako da nabavi

neophodna umetnička dela, u čemu nije uvek bio uspešan.

Osetljiv problem s kojim se suočio 46. godine pre nove ere

otkriva neke njegove sitničave brige. Jedan njegov nezvanični

saradnik nabavio mu je u Grčkoj malu zbirku statua, ujedno

preskupu (za taj novac, objašnjava Ciceron, mogao bi da kupi

omanju kuću) i potpuno nepodesnu za svrhu koju je imao na

umu. Za početak, u zbirci je bila statua Marsa, boga rata, a

Ciceron se predstavljao kao veliki zagovornik mira. Što je još

gore, bila je tu i grupa Bahantkinja, razuzdanih zanesenih

pijanih pratilja boga Baha; svakako nije mogao da njome ukrasi

biblioteku kao što je želeo: za biblioteku su potrebne muze,

objasnio je, a ne Bahantkinje.





54. Plan „Kuće pesnika tragičara“ u Pompeji pruža nam dobru sliku osnovnog plana kuće umerenog Rimljanina iz drugog i prvog veka pre nove ere. Uski ulaz nalazi se između dve radnje (a) okrenute ka

ulici i vodi u glavnu dvoranu, odnosno atrijum (b). Glavna zvanična

prostorija za prijeme (c) gleda na atrijum; iza nje su trpezarija (d) i mala bašta s kolonadom (e). Među ostalim manjim prostorijama u

prizemlju i na spratu su saloni s prostorom za spavanje u koje su

pozivani najdraži gosti radi posla ili uživanja.



Da li je Ciceron uspeo da proda te skulpture kao što se nadao

ili su završile u skladištu nekog njegovog imanja nije

zabeleženo. No, priča pokazuje u kolikoj meri su Rimljani i za

privatnu i za javnu upotrebu nabavljali umetnička dela, starine i

kopije, u živoj trgovini s grčkim svetom. Materijalne ostatke te

trgovine najbolje upoznajemo na osnovu tereta koji nisu stigli

na odredišta, odnosno brojnih potonulih rimskih trgovačkih

brodova koje ronioci otkrivaju na dnu Sredozemnog mora. Jedan od najzanimljivijih brodova potonuo je, sudeći po pronađenim

novčićima, negde oko 60. godine pre nove ere između Krita i

južnog špica Peloponeza, blizu ostrva Antikitera – zbog čega ga

danas i zovu „olupina s Antikitere“. Brod je nosio bronzane i

mermerne skulpture, uključujući i jednu izuzetnu bronzanu

minijaturu na obrtnom postolju, luksuzni nameštaj, elegantne

posude od stakla i mozaika, a najčuveniji predmet je

„mehanizam s Antikitere“. To je zamršeni bronzani uređaj sa

satnim mehanizmom, po svemu sudeći napravljen da predvidi

kretanje planeta i druge astronomske događaje. Iako nije ni

izbliza prvi kompjuter na svetu, često ga tako nazivaju, a

sigurno je bio namenjen biblioteci nekog radoznalog rimskog

naučnika.

Odnos između istaknutih pojedinaca kasnog doba Republike

i njihovih kuća bio je na izvestan način neobičan. Ciceron i

njegovi prijatelji snažno su se poistovećivali sa svojim kućama.

Osim što su brižljivo planirali raspored skulptura i umetničkih

dela, pripadnici aristokratskih porodica u atrijumima su izlagali

voštane maske svojih predaka (zamišljene) koje se nose u

pogrebnim povorkama, a ponekad su imali i više zbirki tih

maski za razne kuće. Bilo je uobičajeno da na zidu atrijuma bude

naslikano porodično stablo, a delovi ratnog plena, znak najvećeg

rimskog dostignuća, takođe su se stavljali na zidove da im se

posetioci dive. S druge strane, ako se politički vetrovi okrenu,

kuća je mogla da pretrpi nasilje namenjeno njenom vlasniku ili

da postane dodatna meta. Kad je Ciceron otišao u progonstvo

58. godine pre nove ere, Klodije i njegovi nasilnici nisu samo

uništili njegovu kuću na Palatinu, nego su načinili veliku štetu

na njegovim kućama u Formiji i Tuskulumu, a nije bio prvi za

kog se pričalo da je pretrpeo ovakvu vrstu kazne. Negde na početku dugog niza ovakvih događaja, radikal po imenu Spurije

Melije sredinom petog veka pre nove ere je pogubljen, a njegova

kuća je sravnjena sa zemljom pošto je – u klasičnom primeru

konzervativnog rimskog načina razmišljanja – njegova

velikodušnost prema siromasima podstakla sumnju da on teži

tiraniji.





55. Neke skulpture s olupine s Antikitere pružaju nam nelagodnu

sliku delimičnog propadanja. Kao na ovom nekada divnom

primerku, neki delovi njihovog mermernog tkiva su izjedeni, a drugi

su očuvani u savršenom stanju, u zavisnosti od toga gde su ležali u

moru i da li ih je na dnu štitio pesak.



No, veza između porodice i kuće mogla je da bude

iznenađujuće labava. Za razliku od britanske aristokratije koja

po tradiciji veoma polaže na to da imanja ostanu u vlasništvu

porodice, rimska elita je stalno kupovala i prodavala kuće i selila se. Tačno je da je Ciceron zadržao porodično imanje u

Arpinumu, ali tek 62. godine pre nove ere kupio je kuću na

Palatinu od Krasa koji ju je možda smatrao više investicijom

nego domom, a pre nje je na tom mestu stajala kuća Livija Druza

u kojoj je ubijen 91. godine pre nove ere. Vlasnik Ciceronovog

imanja u Tuskulumu bio je Sula, zatim je prodato veoma

konzervativnom senatoru Kvintu Lutaciju Katulu i najzad je

prešlo u ruke bogatog bivšeg roba nama poznatog samo kao

Vetije, a sve to za svega dvadeset pet godina pre nego što ga je

Ciceron kupio negde oko 60. godine pre nove ere. Maske iz

atrijuma verovatno su posle prodaje pakovane i prenošene u

nove kuće. No, vladao je čudan običaj da ratni trofeji ostanu u

kući i ne sele se s porodicom čoveka koji ih je osvojio. Ciceron se

u jednom kasnijem napadu na Marka Antonija žali da Antonije

živi i pijanči u kući koja je nekada pripadala Pompeju i čiji ulaz i

dalje krase kljunovi sa brodova verovatno zarobljenih u pohodu

protiv pirata.

Ovaj obrazac kupoprodaje kuća podstiče nekoliko osnovnih

pitanja. Iznosi uloženi u kuće bili su veliki. Godine 62. pre nove

ere Ciceron je novu kuću na Palatinu platio više od tri i po

miliona sestercija, a nemamo gotovo nikakvih podataka o tome

kako se takva isplata obavljala u praksi. Malo je verovatno da su

Ciceronovi robovi pod naoružanom stražom naprosto gurali

ulicama kola puna gotovine. Sve ukazuje na to da su

upotrebljene zlatne poluge, koje makar zauzimaju manje mesta,

ili, što je verovatnije, nekakav vid pismenih potvrda ili

obveznica, što znači da je rimska ekonomija počivala na prilično

pre njenom bankarskom i kreditnom sistemu o kojem imamo

veoma oskudne dokaze.

Još je važnije pitanje odakle je taj novac uopšte stigao.

Neposredno pošto je kupio kuću na Palatinu Ciceron se u pismu

prijatelju Publiju Sestiju našalio da je u tolikim dugovima „da

bih se rado priključio nekim zaverenicima ako bi hteli da me

prime“, što je bila jetka šala na račun Katilinine zavere iz

prethodne godine. Zajmovi su sigurno postojali, ali trebalo ih je

vraćati i često su bili kratkoročni. Ciceron je, na primer, žurio da

vrati Juliju Cezaru ogroman zajam od gotovo milion sestercija

pre nego što je zbog građanskog rata čitava stvar postala

neprijatna. Koji su uopšte bili izvori Ciceronovih prihoda? Kako

je čovek iz poreklom relativno uticajne provincijske porodice

postao rimski bogataš, mada ne među najbogatijima? Neki

nagoveštaji iz pisama pomoći će nam da skiciramo deo šire

slike.

Prvo ono negativno. Nema nikakvih znaka da je Ciceron iole

ozbiljno ulagao u trgovinu. Strogo posmatrano, senatorima je

prekomorska trgovina bila zabranjena, a bogatstvo rimske elite

uvek se zvanično određivalo prema zemljoposedima i počivalo je

na njima. Ipak, neke senatorske porodice zarađivale su od

trgovačkih poduhvata neposredno, preko rođaka koji nisu

senatori ili koristeći svoje bivše robove kao paravan. Porodica

onog istog Publija Sestija, senatora s kojim se Ciceron našalio o

svom dugu, jedan je od najboljih primera za to. Hiljade amfora

za vino s početka do sredine prvog veka pre nove ere obeleženih

sa „SES“ ili „SEST“ pronađeno je širom Sredozemnog mora od

Španije do Atine, a naročito u blizini južne Galije, uključujući i

oko hiljadu sedamsto amfora nađenih na potonulom brodu

blizu Marselja. Postoje jasni tragovi velikog trgovačkog izvoznog

posla vezanog za neke članove Sestijeve porodice za koje se zna

da su imali posede u blizini grada Koze u severnoj Italiji, gde je takođe pronađen veliki broj amfora s istim pečatom. Ko god da

je zvanično bio na čelu posla, zarada se sigurno slivala i u

džepove senatorske grane porodice. No, nema nikakvih

nagoveštaja da je Ciceron bio umešan u nešto slično osim

nekoliko snobovskih i netačnih uvreda njegovih neprijatelja da

se njegov otac bavio poslom pranja rublja.

Deo Ciceronove zarade poticao je, sasvim tradicionalno, od

zakupa i proizvoda njegovog poljoprivrednog zemljišta,

zarađivao je i od zgrada koje mu je Terencija donela u miraz. No,

imao je još dva izvora značajnih prihoda. Prvi su bila nasledstva

od srodnika van uže porodice. Godine 44. pre nove ere tvrdio je

da je tako stekao ogromnu sumu od dvadeset miliona sestercija.

Sada je nemoguće identi kovati one koji su mu zaveštali

imovinu. No, mnoga ova zaveštanja sigurno su bila isplata od

onih kojima je pomogao na različite načine, od bivših robova

koji su se obogatili ili od zadovoljnih branjenika koje je zastupao

pred sudom. Rimskim advokatima bilo je izričito zabranjeno da

naplaćuju svoje usluge, pa se često s pravom govorilo da je

Ciceron nastupajući u važnim slučajevima stekao samo ugled.

No, bilo je posrednih novčanih nagrada. Publije Sula, diktatorov

bratanac, nije postupio neobično kad je nagradio Cicerona za

uspešno zastupanje pred sudom. Pozajmio mu je dva miliona

sestercija za kupovinu kuće na Palatinu, a po svemu sudeći

nikad nije zatražio da mu se zajam vrati.





56. Ovu olupinu blizu Marselja istraživali su pedesetih godina

dvadesetog veka ronioci Žaka Kustoa. Ovo je samo deo tovara

amfora iz Italije koje je brod nosio.



Drugi izvor bilo je Ciceronovo namesništvo. Iako se hvalio,

možda tačno, da nikada nije prekršio zakon iznudom novca od

stanovništva ipak je 50. godine pre nove ere napustio Kilikiju

ponevši više od dva miliona sestercija u lokalnoj valuti. Kako je

tačno došao do tog novca ne zna se pouzdano, možda

mešavinom Ciceronove štednje na zvaničnim troškovima,

zarade od one male pobede i kasnije prodaje zarobljenika u

ropstvo. Umesto da prenese taj novac nazad u Italiju, položio ga

je u jednu porezničku kompaniju u Efesu, očigledno

predviđajući neku vrstu bezgotovinskog prenosa sredstava. No,

građanski rat uskoro mu je srušio sve planove u vezi s tim.

Početkom 48. godine pre nove ere Pompeju je za rat bio potreban

sav novac kog se mogao domoći, i Ciceron je pristao da mu pozajmi svoja dva miliona sestercija, čime je na neki način

svakako nadoknadio svoje nepodnošljivo ponašanje u ratnom

logoru. Nema nagoveštaja da je novac ikada dobio nazad. Ova

ratna zarada protiv stranog neprijatelja na kraju je, kao i mnoge

druge, završila nansirajući rat Rimljana protiv Rimljana.



Ljudska imovina



Ciceron je u svom posedu imao i ljude. U pismima spominje

svega dvadesetak robova: grupu od šest ili sedam dečaka

glasonoša, nekoliko sekretara, pisara i „čitača“ (koji su naglas

čitali knjige i dokumenta svom gospodaru), kao i jednog ličnog

slugu, jednog radnika, kućnog slugu i jednog-dvojicu

knjigovođa. Njegovo domaćinstvo zapravo je morali biti mnogo

brojnije.

Opsluživanje dvadeset kuća iziskivalo je osoblje od najmanje

dvesta ljudi, čak i ako su neke kuće bile male, a druge mesecima

zatvorene: trebalo je održavati bašte, obavljati opravke, ložiti

peći, a da ne spominjemo polja na poljoprivrednim imanjima

koja je valjalo obrađivati. Ovo mnogo govori o tome da su robovi

za gospodara bili nevidljivi, da Ciceron nije obraćao nikakvu

pažnju na ogromnu većinu robova. Većina onih koje spominje u

pismima su, kao glasonoše i sekretari, i sami su bili zaduženi za

nastajanje i isporučivanje pisama.

Prema vrlo gruboj proceni polovinom prvog veka pre nove

ere u Italiji je bilo između milion i po i dva miliona robova, a

činili su petinu ukupnog broja stanovnika. Delili su jedno

glavno svojstvo – bili su ljudska imovina u vlasništvu nekoga

drugog. No, osim toga, bili su raznovrsni po poreklu i načinu života jednako kao i slobodni građani. Nije postojao tipičan rob.

Neki u Ciceronovom vlasništvu porobljeni su u inostranstvu

posle poraza u ratu. Drugi su bili proizvod nemilosrdne trgovine

koja je zarađivala dovozeći ljude s ivica carstva. Treći su bili

„spaseni“ sa smetlišta ili rođeni kao robovi, na imanjima, od

majki robinja. Tokom sledećih vekova, kako su se razmere

rimskih osvajanja smanjivale, rađanje robova „kod kuće“

postajalo je glavni izvor snabdevanja, pa su robinje podvrgavane

režimu rađanja kao i slobodne žene. Šire posmatrano, uslovi

života i rada robova razlikovali se od surovog i stešnjenog do

gotovo raskošnog. Pedeset majušnih robovskih soba ispod velike

Skaurove kuće nisu bile najgori strah robova. Neki su, u većim

industrijskim preduzećima i na poljoprivrednim imanjima,

živeli manje-više u zatočeništvu. Mnogi su dobijali batine.

Upravo taj strah od telesne kazne uticao je na to da robovi budu

robovi. Momak za šibanje bio im je čest nadimak. Postojala je

takođe i majušna manjina čijem bi svakodnevnom životu

pozavideli siromašni, slobodni i gladni rimski građani. Prema

njihovim merilima, pomoćnici bogataša u raskošnim vilama,

privatni lekari ili književni savetnici, obično obrazovani Grci,

živeli su udobno i bezbedno.

Stav slobodnih ljudi prema njihovim robovima i ropstvu kao

ustanovi bio je jednako raznovrstan i podvojen. Prezir i sadizam

vlasnika bili su jednaki njihovom strahu i strepnji od sopstvene

zavisnosti i ranjivosti, o čemu govore brojne omiljene izreke i

šale. „Svi robovi su neprijatelji“, glasila je jedna rimska mudrost.

U vreme vladavine cara Nerona nečija sjajna ideja da robovi

treba da nose uniforme odbačena je s objašnjenjem da bi robovi

tako saznali koliko ih zapravo ima. No, svaki pokušaj da se

povuče jasna linija između robova i slobodnih ljudi ili da se potčinjenost robova de niše (jesu li oni stvari ili ljudi, očajnički

su se pitali neki drevni teoretičari) onemogućila je društvena

praksa. Robovi i slobodni ljudi često su vrlo blisko sarađivali. U

običnim radionicama robovi su mogli biti prijatelji i ljudi od

poverenja jednako kao i pokretna imovina. I bili su članovi

rimske porodice; latinska reč familia uvek je obuhvatala i

neslobodne i slobodne članove domaćinstva (vidi kolornu sliku

17).

Za mnoge je ropstvo bilo samo privremeno stanje, zbog čega

je koncepcijska zbunjenost bila još zamršenija. Rimsku naviku

oslobađanja velikog broja robova možda su podsticali

svakovrsni hladni praktični obziri: svakako je jeftinije, na

primer, osloboditi robove nego ih držati kad ostare i više ne

mogu da rade. No, ta činjenica bila ključni deo opšteprihvaćene

slike Rima kao otvorene kulture, od rimskog stanovništva

stvarala je etnički najraznovrsnije društvo koje je ikada

postojalo pre modernog sveta – i bilo je dalji razlog za kulturnu

strepnju. Da li Rimljani oslobađaju previše robova, postavljalo se

pitanje. Da li ih oslobađaju iz pogrešnih razloga? I Kakve su

posledice toga za bilo kakav koncept „rimskog“?

Ako je Ciceron i primetio robove, osim u prolazu, razlog je

bilo to što je nešto krenulo naopako, a njegove reakcije otkrivaju

podvojenost stava i napetost svakodnevice. Godine 46. pre nove

ere pisao je jednom svom prijatelju, namesniku provincije Ilirik

na istočnoj obali Jadranskog mora. Imao je problem. Njegov

bibliotekar, rob po imenu Dionisije, krao mu je knjige, a onda je,

iz straha da će biti uhvaćen, pobegao. Ispostavilo se da je

Dionisije bio viđen u Iliriku (možda u blizini svog prvobitnog

doma) i da je tvrdio da mu je Ciceron podario slobodu. „To je

sitnica“, priznao je Ciceron, „ali me malo opterećuje.“ Zamolio je prijatelja da potraži Dionisija, ali po svemu sudeći uzalud.

Godinu dana kasnije novi namesnik mu je javio da se „tvoj

odbegli rob“ sklonio u lokalno pleme Vardeja, ali kasnije se ništa

više nije čulo o njemu, mada je Ciceron maštao da će ga dovesti

nazad u Rim i voditi ga kao zarobljenika u trijumfalnoj povorci.

Imao je nekoliko godina ranije iste nevolje s bivšim robom,

takođe bibliotekarom, objasnio je u pismu Atiku. Taj Krisip – s

divno učenim grčkim imenom koje je nosio i jedan lozof iz

trećeg veka pre nove ere – dobio je zadatak da doprati

Ciceronovog sina Marka, tada šiparca, i njegovog nešto starijeg

rođaka iz Kilikije u Rim. Krisip je u nekom trenutku putovanja

napustio mladiće. Nije važno što je pomalo krao, eksplodirao je

Ciceron, ali nije mogao da podnese to što je ostavio momke, jer

su bivši robovi čak i kad dobiju slobodu i dalje imali neke

obaveze prema bivšim gospodarima. Ciceron je upotrebio

zakonsku mogućnost da povuče Krisipovo oslobođenje i ponovo

ga porobi, ali bilo je kasno, naravno: Krisipu se već izgubio trag.

Teško je proceniti koliko ima istine u Ciceronovim verzijama

ovih priča. Koliko je bilo jednostavno prodati ukradene knjige u

Rimu? Da li ih je Dionisije upotrebio da nansira svoje bekstvo?

Je li Ciceron verovao da su knjige još kod njega (u plemenu

Vardeja potražnja za knjigama verovatno je bila daleko manja)?

Ili je krađa bila samo plod Ciceronove paranoje i opsednutosti

bibliotekom? Kakva god da je bila istina, ovakve priče su korisno

protivsredstvo „spartakovskom modelu“ nezadovoljstva i

otpora robova. Vrlo malo robova se sukobljavalo s rimskim

vlastima, a još manje s rimskim legijama. Većina se

gospodarima odupirala kao ova dvojica bibliotekara, bežanjem,

skrivanjem, a ako ih neko pita, tvrdnjom da su oslobođeni. Što

se tiče Cicerona, ove priče pružaju nam sliku čoveka kome bi robovi u domaćinstvu zaista mogli biti unutrašnji neprijatelji,

iako se uglavnom radilo samo o sitnim krađama, i za kog je

razlika između robova koje je oslobodio i onih koji nije bila uža

nego što bi mnogi moderni istoričari voleli da predstave. Ne

treba da nas čudi da se, iako je libertus (oslobođenik) bio

uobičajeni latinski izraz za bivšeg roba, često i za jedne i za druge

koristila reč servus (rob).

Jedan važan izuzetak otkriven je u Ciceronovom odnosu s

njegovim sekretarom Tironom, robom, čovekom kome je

srednjovekovna mašta pripisala otkriće dobro poznatog oblika

stenogra je. O njegovom poreklu se ništa ne zna, osim ako su

nategnute rimske glasine s pravom tvrdile da je Ciceronu bio

toliko drag da mu je morao biti sin. Oslobođen je uz mnogo

slavlja 54. ili 53. godine pre nove ere i postao je rimski građanin

pod imenom Marko Tulije Tiron. Tironov odnos sa čitavom

Ciceronovom porodicom često se shvatao kao „prihvatljivo lice“

rimskog ropstva.

Mnoga pisma porodice upućena Tironu (odgovori nisu

sačuvani) puna su naklonosti, ćeretanja i brige za njegovo

zdravlje. „Veoma nas je zabrinulo tvoje zdravlje“, napisao je Kvint

Ciceron 49. godine pre nove ere, „…i silno nas brine što ćeš tako

dugo biti daleko od nas… ali, zaista, ne kreći na duga putovanja

ako nisi zdrav i snažan.“ Tironovo oslobođenje obeležila su

radosna čestitanja i samočestitanja. Kvint u pismu bratu iz

Galije, gde je služio pod Julijem Cezarom, naglašava značaj

promene Tironovog položaja: „Zaista mi je drago zbog onoga što

si učinio Tironu, što si odlučio da je njegov položaj niži od onog

koji zaslužuje i da bi više voleo da ga imaš kao prijatelja nego kao

roba. Skakutao sam od sreće dok sam čitao tvoje pismo. Hvala

ti.“ Tiron kao da je igrao ulogu surogata sina oko kog je ova ponekad disfunkcionalna porodica mogla srećno da se ujedini.

Pa ipak, dvojnost je ostala i Tironova služba nikad nije potpuno

zaboravljena. Godinama posle Tironovog oslobođenja Kvint mu

je pisao da se požali da ponovo nije dobio pismo od njega.

„Najradije bih te isprebijao, ili te makar nemo izgrdio u glavi“,

napisao je Kvint. Bezazlena pošalica? Rđava šala? Ili jasan

nagoveštaj da će u Kvintovoj mašti Tiron zauvek ostati neko

koga se može isprebijati?



Prema novoj istoriji – istoriji

careva



Tiron je za dosta godina nadživeo svog gospodara. Ciceron je,

kao što ćemo videti, doživeo jeziv kraj decembra 43. godine pre

nove ere, kao i njegov brat Kvint. Tiron je živeo, priča se, do 4.

godine pre nove ere, kada je umro u devedeset petoj. Sve do

smrti čuvao je uspomenu na Cicerona i starao se o njoj, pomagao

je da se urede njegova prepiska i govori i napisao je njegovu

biogra ju koja je – iako nije sačuvana – postala standardni izvor

informacija za kasnije rimske istoričare. Čak je izdao i veliku

zbirku Ciceronovih šala. Jedan Ciceronov kasniji poklonik rekao

je da bi njegov ugled duhovitog čoveka bio veći da je Tiron malo

bolje birao šale.

Tiron je takođe živeo u novom stalnom režimu vladavine

jednog čoveka; carevi su se učvrstili na prestolu, a stara

Republika bila je sve bleđa uspomena. Taj novi režim je tema

poslednja četiri poglavlja ove knjige koja istražuju period od

svega dvesta pedeset godina, od ubistva Julija Cezara 44. godine

pre nove ere do početka trećeg veka nove ere – tačnije, do važne prekretnice 212. godine nove ere kada je car Karakala dao status

rimskih građana svim slobodnim stanovnicima carstva. Ta

priča veoma se razlikuje od one o prvih sedam vekova koju smo

do sada istraživali.

Rimska istorija ovog perioda na neki način nam je mnogo

poznatija od bilo čega ranijeg. Tokom ta dva i po veka podignute

su najvažnije znamenitosti koje i danas stoje u Rimu: od

Koloseuma, sazidanog kao mesto narodne zabave sedamdesetih

godina prvog veka nove ere do Panteona („Hrama svih bogova“)

podignutog pedeset godina kasnije i jedinog drevnog hrama koji

je i danas manje-više u prvobitnom stanju – sačuvan je tako što

je pretvoren u hrišćansku crkvu i nije preuređivan. Čak i na

rimskom Forumu, centru starog grada i poprištu brojnih

političkih bitaka Republike, ono što vidimo iznad zemlje

sagrađeno je u doba careva, ne u vreme braće Grah, Sule ili

Cicerona.

Sve u svemu, o svetu prva dva veka nove ere ima mnogo više

materijala, mada se nijedan pojedinac ne ističe tako živo kao

Ciceron. To nema veze s opstankom velikih novih količina

literature, poezije i istorije, iako toga svakako ima mnogo i

materijal je raznovrsniji. I dalje imamo biogra je raznih careva

pune tračeva, cinične satire iz pera Juvenala i drugih koje

prezrivo ismevaju rimske predrasude, i krajnje maštovite

romane, uključujući i ozloglašeni Satirikon, delo Marka Petronija

Arbitera, prijatelja i kasnije žrtve cara Nerona, koje je dve hiljade

godina kasnije u lm pretvorio Federiko Felini. To je raskalašna

priča o grupi odmetnika koja putuje južnom Italijom puna orgija

i jeftinih svratišta s krevetima punim stenica i s nezaboravnim

portretom – i parodijom – bogatog prostaka Trimalhiona, bivšeg

roba, čije ime zamalo nije poneo jedan mnogo kasniji klasik: radni naslov Velikog Getsbija Frensisa Skota Ficdžeralda bio je

Trimalhion iz Vest Ega.

Dramatična promena dogodila se s dokumentima uklesanim

u kamen. Već smo analizirali neke takve nalaze, na primer

nadgrobni spomenik Scipiona Barbata i polurazumljivi natpis

koji spominje „kralja“ (rex) iskopan na Forumu. No, u tim ranim

periodima bilo ih je malo. U prvom veku nove ere, niko zapravo

ne zna zašto, nastala je prava eksplozija pisanja u kamenu i

bronzi. Naročitu su epita , hiljade njih, preživeli kroz čitavo

carstvo čuvajući uspomenu na obične ljude ili makar na one koji

su mogli da priušte nekakav trajni spomenik, ma koliko

skroman. Ponekad govore samo o zanimanju pokojnika

(„prodavac bisera“, „ribar“, „babica“ ili „pekar“). Jedan posebno

rečiti spomenik govori o ženi bele kože, ljupkih očiju i malih

bradavica koja je bila središte veze utroje, a ta veza raspala se

posle njene smrti. Postoje i hiljade kratkih biogra ja vodećih

građana urezane u postolja njihovih statua širom rimskog sveta,

carska pisma i senatski dekreti ponosno izloženi u dalekim

zajednicama carstva. Ako je posao istoričara ranog Rima da

iscedi iz svakog sačuvanog dokaza sve što može da nam kaže, od

prvog veka nove ere pitanje je kako odabrati izvore koji nam

govore najviše.

No, rekonstrukcija ovog dela rimske istorije razlikuje se još

više po tome što moramo da radimo bez luksuza ili okova

hronologije. Delimičan razlog za to je geografska veličina

rimskog sveta. Nema jedne priče koja povezuje, na bilo koji

koristan način ili tako da nam pruži nova saznanja, priču o

rimskoj Britaniji s pričom o rimskoj Africi. Postoje brojne

mikropriče i različite istorije različitih oblasti koje se

međusobno ne uklapaju uvek, a ispričane jedna za drugom ne bi postale naročito korisna knjiga. No, razlog je i to što, od

uspostavljanja vladavine jednog čoveka krajem prvog veka pre

nove ere, više od dva stoleća nema istorije značajnijih promena

u Rimu. Autokratija je predstavljala, na neki način, kraj istorije.

Naravno, bilo je svakakvih događaja, bitaka, ubistava, političkih

dvoboja, novih inicijativa i izuma, a učesnici bi mogli da

ispričaju razne zanimljive priče i vode vatrene rasprave. No, za

razliku od priče o razvoju Republike i rastu moći carstva koji su

promenili gotovo svaki aspekt rimskog sveta, nema temeljne

promene u strukturi rimske politike, carstva ili društva između

kraja prvog veka pre nove ere i kraja drugog veka nove ere.

U sledećem poglavlju pozabavićemo se time kako je, posle

ubistva Julija Cezara car Avgust uspeo da uspostavi vladavinu

jednog čoveka kao trajni sistem – što je možda najvažnija

revolucija u priči o Rimu – a onda ćemo istražiti strukture,

probleme i napetosti koje su podržavale i ugrožavale taj sistem

tokom sledeća dva veka. Raznovrsni spisak učesnika obuhvatiće

nezadovoljne senatore, pijane goste rimskih krčmi i pogonjene

(i za Rimljane opasne) hrišćane. Glavno pitanje glasi: kako

možemo najbolje da shvatimo svet Rimskog carstva pod vlašću

cara?





DEVETO POGLAVLJE




•



AVGUSTOV PREOBRAŽAJ



Cezarov naslednik



CICERON JE VRLO verovatno sedeo u senatu na martovske ide 44. godine pre nove ere kada je ubijen Julije Cezar i bio očevidac nespretnog i gotovo neuspelog atentata. Grupa od dvadesetak

senatora okružila je Cezara pod izgovorom da mu predaje

molbu. Jedan nevažni senator dao je znak za napad kleknuvši

pred diktatorove noge i povukavši ga za togu. Atentatori nisu

precizno ciljali, a možda su bili trapavi od straha. Jedan od prvih

udaraca potpuno je promašio Cezara i dao mu priliku da se brani

jedinim oružjem koje je imao – naoštrenom pisaljkom. Prema

najranijem sačuvanom zapisu iz pera Nikolaja iz Damaska,

grčkog istoričara iz Sirije koji je pisao pedeset godina kasnije, ali

se verovatno oslanjao na svedočanstva očevidaca, nekoliko

ubica bilo je uhvaćeno u „prijateljsku vatru“: Gaj Kasije Longin

nasrnuo je na Cezara ali je posekao Bruta; drugi udarac

promašio je potpuno i nož je završio u butini njegovog

saučesnika.

Padajući, Cezar je na grčkom doviknuo Brutu: „I ti, dete!“, što

je bila ili pretnja („I tebe ću pronaći, momče!“) ili dirljivi izraz

žaljenja zbog nelojalnosti mladog prijatelja („Zar i ti, dete

moje?“) ili čak, kako su neki sumnjičavci iz tog vremena

zamišljali, konačno otkriće da je Brut zapravo biološki sin svoje

žrtve i da ovo nije samo atentat nego i oceubistvo. Čuvenu

latinsku frazu: „Et tu, Brute?“ („Zar i ti, Brute?“) izmislio je

Šekspir.

Ostali senatori su se razbežali; ako je Ciceron bio među

njima, verovatno nije bio hrabriji od ostalih. No, brzo bekstvo

sprečile su hiljade ljudi koje su u tom trenutku izlazile iz

susednog Pompejevog pozorišta posle gladijatorske predstave.

Kad su ti ljudi saznali šta se dogodilo, i sami su poželeli da što

brže stignu u bezbednost svojih domova iako ih je Brut uveravao

da nema razloga za zabrinutost i da su vesti dobre, a ne rđave.

Metež se pogoršao kad je Marko Emilije Lepid, Cezarov bliski

saradnik, krenuo s Foruma da okupi neke vojnike smeštene tik

izvan grada i gotovo naleteo na grupu zaverenika koji su dolazili

s druge strane da objave svoj podvig, a za njima su išla tri roba

noseći mrtvo Cezarovo telo na nosilima ka njegovoj kući. Nije im

bilo zgodno pošto su bila samo trojica, pa svedočanstva kažu da

su diktatorove izranavljene ruke jezivo visile preko ivica nosila.

Te večeri Ciceron se sastao s Brutom i još nekolicinom

„Oslobodilaca“ na Kapitolu, gde su se smestili. On nije

učestvovao u zaveri, ali neki kažu da je Brut uzviknuo njegovo

ime kad je zario nož u Cezara – a u svakom slučaju kao ugledna

ličnost bilo bi korisno imati ga uz sebe posle izvršenog dela.

Ciceronov savet bio je jasan. Treba odmah da sazovu senat da se

okupi na Kapitolu. No, oni su oklevali i prepustili inicijativu

Cezarovim pristalicama, a ovi su pak uskoro iskoristili raspoloženje naroda koji svakako nije bio za ubice uprkos

Ciceronovim kasnijim maštarijama da je većina običnih

Rimljana na kraju poverovala da je tiranin morao da ode. Većina

Rimljana i dalje je više bila za Cezarove reforme – pomoć

siromašnima, naseljavanje prekomorskih oblasti i povremeno

deljenje novca – nego za milozvučne ideje o slobodi koje su lako

mogle biti samo alibi za interese elite i nastavak eksploatacije

stanovništva, što su oni koji su pretrpeli Brutove iznude na

Kipru dobro znali.

Nekoliko dana kasnije Marko Antonije upriličio je Cezaru

zapanjujući pogreb; voštani model visio je iznad posmrtnih

ostataka kako bi gledaoci lakše videli sve rane koje su mu

nanesene. Izbili su neredi, pa je na kraju telo na brzinu

kremirano na Forumu, a lomača je delimično podjarivana

klupama iz obližnjih sudnica, odećom koju su muzičari kidali sa

sebe i bacali u plamen, kao i nakitom i togama dece koje su

ubacivale žene.

Odmazde nije bilo, makar na početku. Brut i Kasije smatrali

su posle ulične pobune da im je sigurnije da napuste grad, ali

nisu im oduzeti politički položaji (obojica su bili pretori). Brutu

je čak dozvoljeno, kao pretoru, da u odsustvu bude pokrovitelj

svetkovine, ali Cezarovi sledbenici brzo su zamenili komad koji

je želeo da postavi – o prvom Brutu i progonstvu Tarkvinija –

neutralnijom temom iz grčke mitologije. Prema Ciceronovom

predlogu senat je već ranije pristao da se sve Cezarove odluke

odobre u zamenu za amnestiju za atentatore. To primirje možda

je bilo vrlo krhko, ali na neko vreme dalje nasilje je izbegnuto.

To se promenilo kada je naslednik kog je Cezar imenovao

aprila 44. godine pre nove ere došao u Rim s druge obale

Jadranskog mora, gde je radio na pripremama za pohod na Partsko carstvo. Kakve god da su bile glasine i navodi, i kakav

god bio položaj dečaka kom je Kleopatra dala upadljivo ime

Cezarion, Julije Cezar nije priznao nijedno vanbračno dete.

Preduzevši neobičan korak Cezar je testamentom usvojio unuka

svoje sestre, načinio ga svojim sinom i glavnim naslednikom.

Gaj Oktavije imao je tada svega osamnaest godina i ubrzo je

počeo da koristi ime koje je stekao usvojenjem. Nazvao se Gaj

Julije Cezar, mada su ga neprijatelji, kao i većina savremenih

istoričara koji žele da izbegnu zbrku, zvali Oktavijan (što znači

„bivši Oktavije“). On sam to ime nikad nije upotrebio. Zašto je

Cezaru taj mladić bio toliko drag ostaće večita tajna, ali

Oktavijanu je svakako bilo u interesu da ubice čoveka koji mu je

postao zvanični otac ne prođu nekažnjeno i da nijedan od

mogućih suparnika, a pre svega Marko Antonije, ne preuzme

mesto mrtvog diktatora. Cezar je bio Oktavijanov put ka vrhu, a

pošto je poslušni senat januara 42. godine pre nove ere odlučio

da Cezar postane bog, Oktavijan je skoro razglasio svoju novu

titulu i status: „Sin boga“. Usledilo je više od decenije

građanskog rata.

Oktavijan – odnosno Avgust, kako je zvanično bio poznat od

27. godine pre nove ere (to je izmišljena titula i znači otprilike

„Uzvišeni“) dominirao je rimskim političkim životom više od

pedeset godina, sve do smrti 14. godine nove ere. Daleko

prevazišavši izuzetke koje su postavili Pompej i Cezar, on je bio

prvi rimski car koji je potrajao i vladao je najduže u rimskoj

istoriji, duže čak i od mitskih kraljeva Nume Pompilija i Servija

Tulija. Kao Avgust, preobrazio je strukturu rimske politike i

vojske, državne uprave, izgled samog grada Rima i temeljni stav

o tome šta su zapravo rimska moć, kultura i identitet.

Dok je preuzimao i učvršćivao vlast, Avgust se i sam

zapanjujuće preobrazio od nemilosrdnog vojnika i pobunjenika

u odgovornog državnika, a to je pokazao i oštroumnom

promenom imena. Njegov dosije kao Oktavijana mešavina je

sadizma, skandala i nezakonitosti. On se za ulazak u rimsku

politiku izborio 44. godine pre nove ere koristeći privatnu

vojsku i gotovo prevratničku taktiku. Zajedno s drugima bio je

odgovoran za pogrom po obrascu Sulinih proskripcija i, ako je

verovati rimskoj tradiciji, ruke su mu bile krvave, doslovno.

Jedna grozna priča kaže da je lično iskopao oči jednom visokom

dostojanstveniku jer je sumnjao da ovaj kuje zaveru protiv

njega. Jedva manje strašna za rimsku osetljivost je priča kako je

Avgust nehajno oponašao boga Apolona na raskošnoj gozbi i

maskenbalu održanima u vreme dok je stanovništvo gotovo

gladovalo u oskudici građanskog rata. Kako je ostavio sve to iza

sebe, postao otac osnivač novog režima i, prema mišljenju

mnogih, uzoran car i merilo za sve svoje naslednike pitali su se

mnogi oštroumni Rimljani. A istoričari su zbunjeni i svađaju se

još od tada o njegovom radikalnom preobražaju, o prirodi

režima koji je uspostavio i o bazi njegove moći i autoriteta. Kako

je uspeo?



Lice građanskog rata



Do kraja 43. godine pre nove ere, za svega osamnaesta meseci od

Oktavijanovog povratka u Italiju, rimska politika okrenula se

naglavce. Brut i Kasije dobili su namesništva provincija na

Istoku i napustili su Italiju. Oktavijan i Marko Antonije sukobili

su se u nizu vojnih okršaja u severnoj Italiji, a onda su se pomirili i s Lepidom stvorili „trijumvirat za uspostavu vlasti“.

Bio je to zvanični ugovor na pet godina koji je svakom

trijumviru davao ovlašćenja jednaka konzulskima u

provincijama koje odaberu, kao i kontrolu nad izborima. Rim se

našao pod vlašću hunte.

A Ciceron je bio mrtav. Načinio je grešku i suviše glasno je

govorio protiv Marka Antonija, pa se u novom krugu masovnih

ubistava, glavnom dostignuću trijumvirata, i njegovo ime našlo

na strašnom spisku uz imena stotina drugih senatora i vitezova.

Naročita udarna grupa krenula je po njega decembra 43. godine

pre nove ere. Odsekli su mu glavu dok su ga nosili na nosilima u

jednu od njegovih kuća na selu gde je beznadežno pokušao da se

sakrije (beznadežno delimično i zato što ga je jedan bivši

porodični rob odao). Bilo je to još jedno dramatično zvono za kraj

Republike i o njemu se raspravljalo vekovima. Štaviše,

Ciceronovi poslednji trenuci beskrajno su se ponovo odigravali

u rimskim školama besedništva, a omiljena tema na tečajevima

bila je da li je trebalo da moli Marka Antonija za milost ili da (što

je još osetljivije) ponudi da uništi sve što je napisao u zamenu za

goli život. Nastavak je zapravo još jeziviji. Ciceronovu glavu i

desnu ruku poslali su u Rim, gde su prikucani za govornicu na

Forumu. Fulvija, žena Marka Antonija, nekada udata za

Ciceronovog velikog neprijatelja Klodija, došla je da vidi trofej.

Priča se da je u likovanju skinula glavu, pljunula je, a zatim

izvukla jezik i probadala ga ukosnicama koje je izvukla iz kose.

Ono krhko primirje već je zaboravljeno. Oktobra 42. godine

pre nove ere združene snage trijumvirata potukle su Bruta i

Kasija u blizini grada Filipi na krajnjem severu Grčke (o tome se

dosta govori u Šekspirovoj drami Julije Cezar), a pobednički

saveznici uskoro su počeli sistematski da se okreću jedan protiv drugog. Štaviše, kad se Oktavijan vratio iz Filipija u Italiju da

nadgleda masivni program kon skacije zemlje koja će se

podeliti hiljadama opasno nezadovoljnih vojnika pred krajem

službe, uskoro se suočio s naoružanim otporom Fulvije i Lucija

Antonija, njenog devera. Oni su stali u odbranu

zemljoposednika kojima se oduzimala zemlja i čak su uspeli da

preuzmu vlast nad Rimom, mada na vrlo kratko. Oktavijan ih je

uskoro stavio pod opsadu u gradu Perusiji (današnja Peruđa).

Glad ih je naterala da se predaju početkom 40. godine pre nove

ere, ali još čitavih deset godina je trajao rat isprekidan kratkim

primirjima, između različitih strana koje su tvrdile da

predstavljaju Cezarovo nasleđe.

Često je teško shvatiti promene savezništava i ciljeva

različitih učesnika u različitim fazama ovog sukoba. Možemo

samo da nagađamo kakva mešavina neodlučnosti, političkog

predomišljanja i interesa je naterala Ciceronovog bivšeg zeta

Dolabelu da promeni stranu dva puta za dva meseca – pre nego

što je preuzeo zapovedništvo vojske protiv Oslobodilaca na

Istoku, usput prevario, mučio i ubio nesrećnog namesnika Azije

i izgubio glavu 43. godine pre nove ere kad je bezuspešno

pokušao da se sukobi s Kasijem u Siriji. „Hoće li ikada iko imati

dovoljno dara da sve ovo zapiše tako da liči na istinu, a ne na

maštariju?“, upitao se jedan kasniji rimski pisac, očigledno

očekujući odrečan odgovor. No, koliko god nas zbunjivale uloge

mnogih vodećih ličnosti, ovaj sukob više od svih ostalih u

rimskoj istoriji pruža nam dokaze o tome šta je takva vrsta rata

značila za ostalo stanovništvo Italije, za vojnike i civile –

uključujući i stvarne ili zabeležene reči nekih nedužnih žrtava.

Siromašni seljaci koji su ostali bez zemlje tokom kon skacija

trijumvirata središnja su tema prvog velikog dela pesnika Vergilija Ekloge („Odabrane pesme“). Iako je kasnije bio jedan od

slavljenih pesnika Avgustovog režima, tokom građanskog rata

naglašavao je posledice tog sukoba na nekada idilični i bezazleni

život pastira i stočara u selima Italije, s Oktavijanom kao

moćnom i ponekad pretećom gurom u pozadini. Dok pevaju o

životu i ljubavi u svom idiličnom svetu, za neke likove se

ispostavlja da su nezadovoljne žrtve oduzimanja zemlje. „Neki

bezbožni i nezahvalni vojnik oduzeće mi moja brižno

obrađivana polja“, žali se jedan. „Vidite šta je građanski sukob

doneo nama jadnim građanima.“

Drugi pisci usredsredili su se na ljudsku stranu proskripcija

u nizu priča o lukavim skrovištima, očajničkim samoubistvima

i hrabroj odanosti ili svirepom izdajstvu prijatelja, porodica i

robova. Jedna dosetljiva žena spasila je muža sakrivši ga u vreću

s rubljem; druga je svog gurnula u slivnik čiji je smrad

delotvorno odvratio ubice. Dvojica braće sakrila su se u pećnicu,

ali njihovi robovi su ih pronašli i odmah ubili jednog (iz osvete

za njegovu surovost, treba da shvatimo) dok je drugi pobegao da

se baci u Tibar, ali je neki dobrodušni ribar pomislio da je ovaj

slučajno pao u reku, pa ga je izvukao. U ovim književnim

zapisima sigurno ima ulepšavanja i naknadno dodatog

herojstva. No, ne razlikuju se mnogo od opisa postupka jedne

odane supruge koji su jasno ispisani na njenom epitafu. Tu piše

da je lično otišla kod Lepida da preklinje za život svog muža i da

je izašla, posle grubosti, „crna i plava kao robinja“, kako kaže

tekst – što ukazuje ne samo na hrabrost te žene, nego i na gotovo

nagonsku vezu između robova i telesnih kazni.

Ima nekih nagoveštaja i o tome šta su obični vojnici mislili. U

današnjoj Peruđi i okolini iskopane su desetine malih kuglica za

praćke, smrtonosnih olovnih projektila koji su leteli tamo-amo između Oktavijanovih snaga što su opsedale grad i jedinica

Lucija Antonija i Fulvije iz grada. Mnoge te kuglice izlivene su u

kalupima s kratkim parolama, kao da šalju poruku neprijatelju.

To nije bilo neobično u drevnom svetu: na ranijim grčkim

primercima pisalo je nešto u smislu: „Moj si!“ ili „Jao!“, a na

nekima iz Savezničkog rata „Udri Pompeja“ (misli se na Pompeja

Strabona, oca Pompeja Velikog) ili „Pravo u stomak“. Ali kuglice

iz Peruđe mnogo su rečitije. Neke su čikale: „Gladan si, a praviš

se da nisi“, piše na jednoj kuglici bačenoj u grad koji se kasnije

zbog gladi i predao. Druge nose brutalno prostačke poruke o

predvidivim delovima tela raznih meta, muških i ženskih:

„Lucije Antonije, ćelavko, i ti Fulvija, raširite dupe“; „Idem pravo

u dupe Oktavijanove gospođe“ ili: „Idem u Fulvijin klitoris“

(landica, prva pouzdana upotreba tog termina na latinskom).

Ovo uznemirujuće preklapanje vojničkog i seksualnog nasilja,

kao i uobičajeno rimsko ruganje ćelavosti verovatno je tipično

za prostački govor legionara na bojištu: delom razmetljiv, delom

agresivan, delom ženomrzački, delom slabašan pokušaj

prikrivanja straha.





57. Deo epitafa odanoj supruzi. Nažalost, imena supružnika

nedostaju, ali jasno je da je muž bio ugledni senator. „XORIS“ u

prvom redu je ostatak od reči „UXORIS“ – supruga. U ovom delu

prepričano je kako je žena pomogla mužu da pobegne; drugi red, na

primer, govori o AURUM MARGARITAQUE („zlatu i biserima“) koje je

poslala da mu obezbedi sredstva.



Lucije Antonije i Fulvija priznali su poraz početkom 40.

godine pre nove ere. Da li je ona i u kojoj meri učestvovala u

združenom zapovedništvu vrlo je nejasno, jer je drugoj strani

bilo najlakše da napadne Lucija, kao što su kasnije napadali

njegovog brata, pretvarajući se da on deli zapovedništvo s

jednom običnom ženom. U svakom slučaju, Fulvija se vratila

kod Marka Antonija u Grčku i gotovo je odmah umrla.

Trijumvirat se na neko vreme pomirio, a kao zavet za

budućnost, obudoveli Marko Antonije oženio se Oktavijanovom

sestrom Oktavijom. No, bio je to prazan gest pošto je Marko

Antonije do tada već bio u vezi koja će ga de nisati: manje-više je živeo s egipatskom kraljicom Kleopatrom i ona mu je upravo

rodila blizance. U svakom slučaju, u trojnom savezu uskoro su

ostala samo dvojica kad je Lepid, od početka manje važan,

istisnut 36. godine pre nove ere. Kad je pet godina kasnije

nastupio konačni obračun, svi su znali šta je na kocki. Ko će

vladati rimskim svetom? Oktavijan ili Marko Antonije – s

Kleopatrom uz sebe?





58. Olovna kuglica prečnika dva-tri centimetra, koja je i ubijala

neprijatelja i slala mu poruku. Tekst Esueris et me celas („Gladan si, a

praviš se da nisi“) podstaknu je i druge prevode, među njima i neke

otvoreno erotične (Gladuješ za mnom…“).



Kleopatra je bila u Rimu kad je Julije Cezar ubijen, boravila je

u jednom diktatorovoj vili na obodu grada, najboljoj koju je

rimski novac mogao da kupi, mada verovatno nije bila ni prineti

raskoši njenog doma u Aleksandriji. Posle martovskih Ida 44.

godine pre nove ere brzo se spakovala i vratila se kući.

(„Kraljičin odlazak me ne zabrinjava“, napisao je Ciceron Atiku

očigledno preterano umereno). No, nije prekinula veze s

rimskom politikom iz očiglednih i hitnih razloga: i dalje joj je bila potrebna spoljna podrška da se učvrsti kao vladarka Egipta,

a imala je dovoljno novca i drugih sredstava za onoga ko joj tu

podršku ponudi. Prvo se zbližila s Dolabelom, Ciceronovim

bivšim zetom, ali posle njegove smrti okrenula se Marku

Antoniju. Njihova veza oduvek je opisivana romantičnim

rečima kao Antonijeva beznadežna zaljubljenost ili kao jedna od

najvećih ljubavnih priča u istoriji Zapada. Strast je možda bila

jedan činilac, ali njihovo partnerstvo zasnivalo se na nečemu

mnogo prizemnijem: na vojnim, političkim i nansijskim

potrebama.

Godine 40. pre nove ere Oktavijan i Marko Antonije podelili

su sredozemni svet među sobom, a Lepidu su ostavili samo mali

komad. Veći deo sledeće decenije Oktavijan je dejstvovao na

zapadu, ratujući protiv svih svojih rimskih neprijatelja koji su i

dalje bili živi i slobodni – uključujući i sina Pompeja Velikog,

jedino preostalu vezu s građanskim ratovima od pre petnaestak

godina – i pokoravajući nove teritorije na Jadranu. Marko

Antonije je vodio mnogo zvučnije pohode protiv Partskog

carstva i Jermenije, ali s vrlo promenljivim uspehom, uprkos

Kleopatrinom novcu i pomoći.

Izveštaji koji su stizali u Rim naširoko su govorili o

raskošnom životu Marka Antonija i Kleopatre u Aleksandriji.

Kružile su fantastične priče o njihovim dekadentnim gozbama i

o zloglasnoj opkladi ko će prirediti najskuplju večeru svih

vremena. Jedan rimski zapis s dubokim gnušanjem beleži da je

Kleopatra pobedila kad je poslužila obed vredan deset miliona

sestercija (gotovo koliko Ciceronova najskuplja kuća),

uključujući i vrednost ogromnog bisera koji je, upadljivo i

potpuno besmisleno, rastvorila u sirćetu i popila. Rimske

tradicionaliste jednako je brinulo i to što je Marko Antonije počeo da se ponaša kao da je Aleksandrija Rim, pa je čak tamo

proslavio izrazito rimsku svečanost trijumfa posle neke manje

pobede u Jermeniji. „Zbog Kleopatre je zasipao Egipćane časnim

i svečanim obredima sopstvene zemlje“, pobunio se jedan drevni

pisac.

Oktavijan je iskoristio te strahove u dramatičnom potezu 32.

godine pre nove ere. Marko Antonije se ranije te godine razveo

od Oktavije, a Oktavijan je na to odgovorio tako što se dočepao

njegovog testamenta i pročitao najneprijatnije delove pred

senatom. Tako se saznalo da Marko Antonije priznaje malog

Cezariona za sina Julija Cezara, da namerava da ostavi velike

sume novca deci koju mu je rodila Kleopatra i da želi da bude

sahranjen u Aleksandriji pored Kleopatre čak i ako umre u Rimu.

Rimskim ulicama kružile su glasine da mu je dugoročni plan da

napusti Romulov grad i prebaci prestonicu u Aleksandriju.

Tada je izbio otvoreni rat. Na početku sukoba 31. godine pre

nove ere većina bi se verovatno kladila na pobedu Marka

Antonija: imao je na raspolaganju znatno više vojnika i novca.

No, on i Kleopatra izgubili su prvu bitku, pomorsku bitku kod

Akcijuma (ime znači samo „rt“) u severnoj Grčkoj i više nikada

nisu ponovo preuzeli inicijativu. Iako je bila jedna od najvažnijih

bitaka u istoriji i obeležila konačni kraj Republike, Bitka kod

Akcijuma 2. septembra 31. godine pre nove ere bila je prilično

jednostavna i pomalo bljutava – mada je jednostavno i bljutavo

možda mnogo više odlučujućih bitaka nego što mi zamišljamo.

Za Oktavijanovu laku pobedu zaslužni su njegov zamenik Marko

Vipsanije Agripa, koji je uspeo da preseče protivničke linije

snabdevanja, i sami Marko Antonije i Kleopatra koji su

jednostavno nestali. Čim su videli da ih Oktavijanove snage

nadjačavaju, povukli su se iz Grčke u Egipat s malom otom brodova, a njihovi ostavljeni vojnici i mornari razumljivo nisu

više želeli da se bore.

Sledeće godine Oktavijan je doplovio u Aleksandriju da

dovrši započeto. U događaju koji se često opisuje kao tragična

lakrdija, Marko Antonije se probo mačem misleći da je Kleopatra

već mrtva, ali je poživeo dovoljno dugo da utvrdi da je još živa.

Oko nedelju dana kasnije i za nju se govorilo da se ubila – ujela ju

je zmija prokrijumčarena u njene odaje u korpi s voćem.

Zvanična verzija kaže da je želela da liši Oktavijana svog

prisustva u njegovoj trijumfalnoj povorci. „Neće trijumfovati

nada mnom“, navodno je neprestano mrmljala. No, možda sve

nije bilo tako jednostavno ili tako šekspirovski. Samoubistvo

ujedom zmije nije lako izvesti, a najpouzdanije otrovnice

jednostavno su prevelike čak i za kraljevsku korpu voća. Iako je

Oktavijan javno žalio što je izgubio najveći trofej za svoj trijumf,

možda je privatno mislio da kraljica predstavlja manje nevolja

mrtva nego živa. U najmanju ruku – kao što podozrevaju neki

savremeni istoričari – možda joj je pomogao da umre. Svakako

nije želeo da rizikuje s Cezarionom, s obzirom na njegovog

navodnog oca. Tada šesnaestogodišnjak, Cezarion je ubijen.

U Oktavijanovoj trijumfalnoj povorci u leto 29. godine pre

nove ere prikazana je Kleopatrina statua u trenutku smrti,

izrađena u prirodnoj veličini; čak i u tom obliku privukla je

pažnju mase. „Delovalo je“, napisao je jedan kasniji istoričar,

„kao da je i ona među ostalim zarobljenicima.“ Povorka je bila

brižljivo koreogra sana i trajala je tri dana, navodno u slavu

Oktavijanovih pobeda u Iliriku i nad Kleopatrom kod Akcijuma i

u Egiptu. Nisu se otvoreno spominjali ni Marko Antonije ni

drugi neprijatelji iz građanskog rata, a nije bilo ni jezivih slika

Rimljana kako umiru koje je Julije Cezar nepromišljeno prikazao u svojoj proslavi petnaest godina ranije. No, nije moglo biti

ozbiljne sumnje u to ko je poražen, niti u to kakve će biti

posledice Oktavijanove pobede. Trijumf je bio obred krunisanja

koliko i pobednička parada.



Gubitnici i pobednici



Priča o ratu između Oktavijana i Marka Antonija mnogo je

bogatija nego što bi se reklo na prvi pogled. Ono što je sačuvano

je samouverena samoopravdavajuća verzija koju su napisali

pobednici, Oktavijan i njegovi prijatelji. Ali izvodljivost

samoubistva ujedom zmije samo je jedna sitnica istorije ovog

perioda koja pobuđuje sumnju. Pitanje je i koliko je zaista bio

rasipnički, nemoralan i antirimski način života Antonija i

Kleopatre. Zapisi koji su stigli do nas nisu potpuno izmišljeni.

Među izvorima koje je Plutarh koristio za svoju biogra ju Marka

Antonija, napisanu sto pedeset godina posle Antonijeve smrti i

punu preterivanja o njegovom raskošnom životu, bio je

potomak čoveka koji je radio u Kleopatrinoj kuhinji i možda je

sačuvao pogled na kulinarski stil njenog dvora s tačke gledišta

posluge. No, potpuno je jasno da je, u vreme sukoba, a još više

kasnije, Avgust (kako će uskoro postati poznat) iskorišćavao

ideju o sukobu između njegove sopstvene duboko ukorenjene

rimske zapadne tradicije i „istočnjačkog“ preterivanja koje

predstavljaju Antonije i Kleopatra. U ratu rečima i u kasnijim

opravdavanjima Avgustovog uspona na vlast, to je postalo borba

između rimskih vrlina i opasnosti i iskvarenosti Istoka.

O raskoši Kleopatrinog dvora govorilo se s neobuzdanim

preterivanjem, a relativno bezazleni događaji u Aleksandriji iskrivljivani su do neprepoznatljivosti. Kako god da je Marko

Antonije odabrao da proslavi u Aleksandriji svoju pobedu u

Jermeniji, na primer, osim rimskih kritika nema drugih dokaza

da je to bilo nešto slično rimskom trijumfu (sačuvani oskudni

opisi nagoveštavaju da se svetkovina zasnivala više na nekom

obredu posvećenom bogu Dionisu). A oni optužujući citati iz

Antonijevog testamenta svakako su bili zlonameran izbor, ako

ne i potpuna izmišljotina.

Bitka kod Akcijuma takođe je igrala ključnu ulogu u kasnijim

predstavljanjima. Uloženo je truda da zvuči kao mnogo

upečatljiviji sukob nego što je zaista bila i uzdignuta je u

trenutak u kom je nastao Avgustov režim za koji se i dalje

govorilo da je počeo 31. godine pre nove ere; jedan kasniji

istoričar otišao je mnogo dalje i tvrdio da je „drugi septembar“,

tačan datum bitke, jedan od retkih rimskih datuma koje vredi

upamtiti. Novi grad nazvan Nikopolis („Grad pobede“) podignut

je u blizini mesta bitke, kao i ogroman spomenik iznad mora

ukrašen bojnim kljunovima sa zarobljenih brodova i frizom koji

prikazuje trijumfalnu povorku iz 29. godine pre nove ere. Rim je

preplavljen podsetnicima na bitku, od monumentalne

skulpture do dragocenih kameja (vidi kolornu sliku 19), a

mnogi obični vojnici pobedničke strane ponosno su svom

imenu dodali još jedno – Actiacus, odnosno „čovek od Akcijuma“.

Štaviše, u rimskoj mašti bitka se gotovo odmah pretvorila u

sudar između čvrstih disciplinovanih rimskih jedinica i divljih

hordi istočnjaka. Uprkos činjenici da je Marko Antonije imao

čvrstu podršku nekoliko stotina senatora, naglasak je stavljen

na egzotičnu rulju sa, kako se Vergilije izrazio, „njihovim

varvarskim bogatstvom i čudnovatim oružjem“, i na Kleopatru

koja izdaje naređenja tresući egipatskom zvečkom.

Kleopatra je bila ključni činilac čitave slike. Kao i u slučaju

Fulvije, može se raspravljati o tome da li je igrala vodeću ulogu u

zapovedanju vojskom kao što su drevni pisci tvrdili. No, bila je

korisna meta. Usredsređujući se na nju, a ne na Marka Antonija,

Oktavijan je mogao sukob da prikaže kao rat protiv spoljnog

neprijatelja – na čijem čelu je bila osoba ne samo opasna, gorda i

zavodljiva, nego i po rimskim stavovima neprirodna jer je

preuzela mušku odgovornost ratovanja i zapovedanja. Antonije

je čak mogao da deluje kao njena žrtva, kao čovek kog je sa

ispravnog puta rimske dužnosti namamila strana kraljica. Kad

je Vergilije u Enejidi, napisanoj svega nekoliko godina posle

Oktavijanove pobede, prikazao kraljicu Didonu kako „izgara od

ljubavi“ u svom afričkom kraljevstvu Kartagini i pokušava da

zavede Eneju i odvrati ga od njegove sudbine osnivača Rima, u

njoj je bilo i više od odjeka Kleopatre.





59. Jedan deo novootkrivenog pobedničkog spomenika u blizini



mesta na kom se odigrala Bitka kod Akcijuma prikazuje

Oktavijanova trijumfalna kola u povorci iz 29. godine pre nove ere.

Dvoje dece pod njegovom mišicom voze se s njim. To su

najverovatnije njegova kći Julija i Druz, sin njegove žene Livije iz

prethodnog braka, a možda su deca Kleopatre i Marka Antonija.





60. Nadgrobni spomenik Marka Bilijena koji je služio u jedanaestoj

legiji (legione XI) u Bici kod Akcijuma i uzeo ime Actiacus („čovek od Akcijuma“) da obeleži svoje učešće u pobedi. Iako donji deo kamena

nedostaje, ono što je preostalo, kao i mesto na kom je pronađeno, nagoveštavaj da je Bilijen završio kao lokalni odbornik (decurio) u

veteranskom naselju u severnoj Italiji.



Dakle, je li moguće rekonstruisati alternativnu verziju priče?

Podrobnu ne. Nevolja je u tome što u ovom slučaju pobednički

stav toliko preovladava da je lakše sumnjati u uobičajenu verziju

nego zameniti je. No, postoje malobrojni nagoveštaji drugačijih

perspektiva. Nije teško zamisliti kakva bi bila Oktavijanova slika

da je Marko Antonije pobedio kod Akcijuma: sadistički mladi

siledžija s opasnom sklonošću samouzdizanja. Zapravo, neke

najgore anegdote o njegovoj mladosti možda su plod Antonijeve

negativne propagande, uključujući i priču o maskenbalu na kom

se Oktavijan pojavio kao bog Apolon; Oktavijanov biograf Gaj

Svetonije Trankvil otvoreno kaže da je ova mešavina svetogrđa i

preterivanja bila jedna od optužbi koje je Marko Antonije

upućivao na njegov račun.

Neki ljudi u to vreme bili su dovoljno pomireni sa sudbinom

ili realistični da smatraju da bi bilo svejedno ko je pobedio.

Neobična anegdota o dva gavrana koji govore duhovito sažima

taj stav. Oktavijan se, kaže priča, vraćao u Rim posle Bitke kod

Akcijuma i sreo običnog čoveka koji je uvežbao svog gavrana da

kaže: „Pozdrav, Cezare, naš pobedonosni zapovedniče.“ Ovo ga je

toliko oduševilo da je dao čoveku znatnu sumu novca. No,

ispostavilo se da je taj trener ptica imao saradnika koji nije dobio

svoj deo nagrade, pa je otišao Oktavijanu i predložio mu da

naredi treneru da donese i svoju drugu pticu. Ova dvojica

prevaranata brižljivo su se osigurala. Kad je drugi gavran

donesen, zakreštao je: „Pozdrav, Antonije, naš pobedonosni

zapovedniče.“ Srećom, Oktavijan je video smešnu stranu i samo

je zapovedio prvom čoveku da podeli nagradu s partnerom.

Deo svrhe ove priče bio je da pokaže Oktavijanovu ljudsku

stranu i velikodušnost prema dvojici bezazlenih varalica. No, u

priči postoji i politička poruka. Dve ptice s dve gotovo istovetne

parole nagoveštavaju da je između Oktavijana i njegovog

suparnika bilo manje razlika nego što uobičajena ostrašćena

verzija kaže. Pobeda jednog ili drugog ne bi iziskivala ništa više

od zamene jedne ptice koja govori drugom.



Zagonetka zvana Avgust



Nemoguće je i nagađati kako bi Marko Antonije vladao Rimom

da je imao prilike. No, nema sumnje u to da, ko god da je pobedio

u dugom građanskom ratu, ishod ne bi bio povratak na stari

tradicionalni rimski obrazac podele vlasti, nego neka vrsta

autokratije. Do 43. godine pre nove ere čak i Brut Oslobodilac je kovao novčiće sa svojim likom, što jasno ukazuje na to kojim

pravcem se kretao (vidi sliku 48). Nije sasvim jasno kakav bi

oblik vladavine jednog čoveka preuzeo ni kako bi taj oblik

mogao da uspe. Oktavijan se gotovo svakako nije iz Egipta u

Italiju vratio s podrobnim planom autokratije spremnim za

primenu, ali je dugim nizom praktičnih eksperimenata,

improvizacija, jalovih početaka, retkih neuspeha i novim

imenom osmišljenim da krvavi prizvuk imena „Oktavijan“

pošalje u prošlost vremenom razvio način kako biti rimski car.

Najvažnije pojedinosti tog obrasca potrajale su sledeća dva veka,

a šire posmatrano još mnogo duže. Neki njegovi izumi i danas se

prihvataju zdravo za gotovo kao sastavni deo naših

mehanizama političke moći.

S obzirom na to da je bio praotac svih rimskih careva, oduvek

ga je bilo vrlo teško shvatiti. Njegovo novo ime Avgust, koje je

uzeo nedugo po povratku iz Egipta (i koje ću ja nadalje koristiti)

vrlo je dobar simbol njegove neuhvatljivosti. To je reč koja

priziva ideje autoriteta (auctoritas) i ispravnog religijskog

poštovanja, podseća na titule jedne od glavnih rimskih

svešteničkih grupa, augura. Zvuči upečatljivo i nema onaj

nesrećni bratoubilački i kraljevski prizvuk „Romula“, imena koje

je navodno takođe razmatrao i odbacio. Niko se nikada pre nije

tako zvao, mada se reč povremeno koristila kao zvučni pridev

manje-više u značenju „sveti“. Svi kasniji carevi koristili su ime

Avgust kao deo svoje titule. No, istina je da ta reč zapravo ne

znači ništa. Najpribližnije značenje je „uzvišeni“.

Čak i u vreme njegove sahrane ljudi su raspravljali o tome na

čemu se tačno zasnivao Avgustov režim. Da li je to bila umerena

verzija autokratije zasnovana na poštovanju građanina,

vladavini prava i pokroviteljstvu umetnosti? Ili je bila nešto slično krvavoj tiraniji pod nemilosrdnim vođom koji se nije

mnogo promenio od građanskog rata i pobio je mnoge ugledne

osobe ili zato što su kovale zaveru protiv njega ili zato što su bile

u postelji s Julijom, njegovom kćeri?

Bilo da se dopadao ljudima ili ne, Avgust je u velikoj meri bio

zbunjujući i protivrečni revolucionar. On je bio jedan od

najradikalnijih inovatora koje je Rim ikada video. Imao je toliko

uticaja na izbore da je narodni demokratski proces odumro:

velika nova zgrada dovršena 26. godine pre nove ere kao dom

skupštine uskoro je češće korišćena za gladijatorske predstave

nego za glasanje, a jedna od prvih mera Avgustovog naslednika

bila je da preostale izbore prebaci u senat, čime je narod

potpuno izostavljen. Avgust je kontrolisao rimsku vojsku lično

postavljajući i smenjujući zapovednike legija, a proglasio se i

vrhovnim namesnikom svih provincija u kojima je bilo vojne

posade. Pokušao je da upravlja i ponašanjem građana na

potpuno nov i nametljiv način, od izdavanja propisa o

seksualnom životu višeg staleža koji je trpeo političke kazne ako

ne stvara dovoljno dece, do odredbi o tome koja je odeća

dozvoljena na Forumu – samo toga, nikako tunike, pantalone ili

topli ogrtači. Osim toga, prvi je usmerio tradicionalni rimski

mehanizam pokroviteljstva književnosti prema združenoj

kampanji nansiranoj s jednog mesta. Ciceron je tražio pesnike

koji će opevati njegove razne uspehe. Avgust je praktično na

platnom spisku imao pisce kao što su bili Vergilije i Horacije, a

njihova dela često pružaju nezaboravnu i rečitu sliku novog

zlatnog doba Rima i rimskog carstva s Avgustom u središtu

pozornice. „Dao sam im carstvo bez granica [imperium sine ne]“,

kaže Jupiter za Rimljane u Vergilijevoj Enejidi, nacionalnom

spevu, knjizi koja je odmah postala klasik i ušla u školski program avgustovskog Rima. Još je (jedva) u savremenim

zapadnim školskim programima, dve hiljade godina kasnije.

Pa ipak, čini se da Avgust nije ukinuo ništa. Vladajući stalež

ostao je isti (to nije bila revolucija u strogom smislu reči),

povlastice senata bile su umnogome proširene, a ne ukinute, a

stari položaji konzula, pretora i drugih i dalje su bili poželjni i

neko ih je zauzimao. Većinu zakona koji se obično pripisuju

Avgustu zvanično su uveli, ili makar predložili, ti redovni

dostojanstvenici. Često se prepričavala šala o tome da su oba

konzula koja su predložila jedan „njegov“ zakon o braku bili

neženje. Većinu zvaničnih ovlašćenja Avgustu je zvanično

izglasao senat i bila su gotovo potpuno uobličena prema

tradicijama Republike, a jedini važan izuzetak bila je njegova

upotreba titule „sin boga“. On nije živeo u veličanstvenoj palati,

nego u kući na Palatinu u kakvoj bi mogao da stanuje senator i u

kojoj su njegovu ženu Liviju povremeno viđali kako prede ili tka.

Reč kojom su Rimljani najčešće opisivali njegov položaj bila je

princeps, u značenju „prvi građanin“, a ne „car“ kako ga mi radije

nazivamo, a jedan od njegovih najčuvenijih slogana bio je

civilitas – „svi smo mi građani“.

Čak i tamo gde deluje najvidljivije, Avgust je neuhvatljiv, i to

je verovatno deo njegove tajne. Jedna od najznačajnijih i

najtrajnijih ideja bila je da preplavi rimski svet svojim

portretima: njegova glava na novčićima u svačijem džepu,

mermerne i bronzane statue u prirodnoj veličini ili veće na

javnim trgovima i u hramovima, minijature utisnute ili

ugravirane na prstenje, drago kamenje i pribor za jelo. Nikada

nije bilo kampanje tolikih razmera. Nije sačuvano više od šačice

portreta ranijih Rimljana, a i oni nisu najpouzdanije

identi kovani (iskušenje davanja imena inače anonimnoj glavi, nalaženja lica Cicerona ili Bruta, često su neodoljivi, uprkos





nedostatku dokaza). Čak i Julije Cezar, osim na novčićima, ima


svega dva-tri sumnjiva portreta možda načinjena za njegovog

života. Nasuprot tome, više od dvesta pedeset statua, a da ne

spominjemo slike na nakitu i dragom kamenju, pronađeno je

širom rimskih teritorija i dalje, od Španije do Turske i Sudana,

prikazuje Avgusta u raznim ulogama, od herojskog osvajača do

pobožnog sveštenika.





61. Dve različite Avgustove slike. Levo je prikazan u ulozi sveštenika,

s krajem toge prebačenim preko glave kao što je bio običaj kad se

prinosi žrtva. Desno je heroj, polubožanski ratnik. Pod nogama mu je mala slika Kupidona, da podseti posmatrače da je car potomak Eneje

i same boginje Venere.

Svi likovi su toliko ličnih crta da su se sigurno standardni

kalupi slali iz Rima u usklađenom naporu da podanici upoznaju

lice svog cara. Avgustov lik načinjen je u idealizovanom,

mladalačkom stilu koji podseća na atinsku klasičnu umetnost iz

petog veka pre nove ere i upadljivo se i značajno razlikuje od

izboranog zbrčkanog staračkog „realizma“ koji karakteriše

portrete rimske elite u ranijem delu prvog veka pre nove ere

(slika 33). Sve ovo bilo je smišljeno da dovede stanovništvo iz

udaljenih krajeva, koje većinom nikada neće videti Avgusta

uživo, oči u oči s njihovim vladarom. Pa ipak, te slike i skulpture

gotovo sigurno uopšte ne liče na pravog Avgusta. Ne samo što se

ne poklapaju s jednim sačuvanim opisom njegovog lica koji, bio

pouzdan ili ne, naglašava njegovu neurednu kosu, loše zube i

obuću s debelim đonovima koju je, kao i mnoge autokrate od

tada, nosio da prikrije svoj nizak rast. Osim toga, sve skulpture

su gotovo potpuno iste tokom čitavog njegovog života, pa je i s

preko sedamdeset pet godina prikazivan kao savršeni mladić. To

su u najboljem slučaju bili službeni portreti, maska moći – da se

izrazimo manje laskavo – a jaz između njih i cara od krvi i mesa,

čoveka iza maske, oduvek je bio, za većinu ljudi, nepremostiv.

Ne čudi nas što je nekoliko dobro obaveštenih drevnih

posmatrača zaključilo da je zagonetka zvana Avgust i bila

suština. Gotovo četiri stoleća kasnije, sredinom četvrtog veka

nove ere, car Julijan je napisao duhoviti skeč o svojim

prethodnicima zamislivši ih kako svi dolaze na veliku gozbu s

bogovima. Ulaze i poklapaju se s onim što su već u pamćenju

postale karikature. Julije Cezar toliko žudi za moći da samo što

ne zaigra sa stolice kralja bogova i domaćina; Tiberije je užasno

smrknut; Neron ne može da podnese što je odvojen od svoje lire.

Avgust ulazi kao kameleon kog je nemoguće opisati, lukavi stari reptil koji stalno menja boje, jednog trenutka je ozbiljan i

turoban, sledećeg pokazuje sav svoj šarm boginji ljubavi.

Božanski domaćini nemaju izbora nego da ga predaju lozofu

koji će ga naučiti mudrosti i umerenosti.

Raniji pisci nagoveštavaju da je Avgust uživao u ovakvim

šalama. Zašto bi inače za svoj pečatni prsten kojim je overavao

prepisku – drevni ekvivalent potpisa – odabrao najzagonetnije

stvorenje grčko-rimske mitologije: s ngu? Rimski

nezadovoljnici, a posle njih i brojni moderni istoričari, otišli su

još dalje i optuživali su avgustovski režim da se temelji na

licemerju, pretvaranju i zloupotrebi tradicionalnih rimskih

običaja i jezika kako bi se stvorila maska za prilično čvrstu

tiraniju.

U tome svakako ima nečega. Licemerje je uobičajeno oružje

moći, a Avgustu je svakako mnogo puta bilo zgodno da se

ponaša kako ga je Julijan prikazao, zagonetno, neuhvatljivo i

nejasno, da govori jedno a misli drugo. No, to nikako ne može

biti sve. Sigurno je novi režim imao čvršće temelje od niza

zagonetki, neiskrenosti i pretvaranja. Koji su to onda bili

temelji? Kako se Avgust izvlačio sa svim ovim? U tome je

problem.

Gotovo je nemoguće videti bilo šta iza pozornice Avgustovog

režima, uprkos svim dokazima koje naoko imamo na

raspolaganju. Ovo je jedan od najbolje dokumentovanih perioda

rimske istorije. Sačuvani su tomovi tadašnje poezije, uglavnom

napisane u slavu carevu, ali ne uvek. Ovidijeva urnebesna

lakrdija o tome kako odabrati partnera, koja još postoji pod

naslovom Ars Amatoria (Veština ljubavi) prilično je odudarala

od Avgustovog moralnog programa, pa je pesnik delimično i

zbog toga završio u progonstvu na Crnom moru; drugi razlog je možda bila njegova veza s Julijom. Brojnim kasnijim

istoričarima i ljubiteljima starine Avgust je bio zanimljiva tema,

bilo da su razmišljali o njegovom stilu vladavine ili su

prikupljali njegove šale i dosetke. Zgoda s trenerom gavranova

samo je jedna iz mini antologije njegovih šala, u kojoj su i

zgodne očinske dosetke o navici njegove kćeri da čupa sede vlasi

s glave („Reci mi, da li bi radije bila seda ili ćelava?“). Još jedan

nezaboravni sačuvani zapis je ćeretava epizodna biogra ja koju

je Svetonije napisao oko sto godina posle careve smrti: ona je

izvor primedbi o carevim zubima i kosi, kao i mnogih drugih

pouzdanijih sličica i odlomaka, sve do toga da je car ponekad

grešio u pisanju, užasavao se grmljavine i zimi nosio četiri

tunike i prsluk ispod toge.

Ipak, među svim ovim gotovo da nema pouzdanih tragova, a

svakako ne iz Avgustovog vremena, o pojedinostima

svakodnevne prakse, o raspravama i donošenju odluka na

kojima je ležala nova politika Rima. Ono malo Avgustovih

privatnih pisma čije je odlomke Svetonije uključio u svoju

knjigu odabrano je zbog onoga što govore o njegovoj sreći za

kockarskim stolom ili o njegovom ručku („malo hleba i urmi u

kolima“), a ne o bilo kakvoj političkoj strategiji. Rimski istoričari

žalili su se na iste probleme s kojima se suočavaju i savremeni:

kad su pokušali da napišu istoriju ovog perioda, utvrdili su da se

većina važnih događaja odigrala privatno, a ne javno u senatu ili

na Forumu kao pre, da im je bilo teško da utvrde makar šta se

tačno desilo, a kamoli da objasne zašto.

No, sačuvan je Avgustov životopis, dokument koji je napisao

pred kraj života u kom je nabrojao svoja dostignuća (Res Gestae,

kako se preživela verzija obično zove na latinskom, odnosno

„Moja dela“). To je subjektivno, ostrašćeno i često ružičasto obojeno delo koje pažljivo izbegava zločine i ubistva s početka

njegove karijere. To je takođe jedinstven dokument, dug oko

deset strana savremenog teksta, o onome šta je stari reptil želeo

da potomstvo zna o njegovim dugim godinama kao princepsa, o

tome kako je de nisao tu ulogu i tako je, prema sopstvenim

tvrdnjama, promenio Rim. Vredi pogledati njegove nekada

iznenađujuće reči pre pokušaja da protumačimo šta se iza njih

krije.



Moja dela



Redak slučaj arheološke sreće sačuvao je ovu verziju Avgustove

životne priče. On je u testamentu zatražio da se taj tekst ispiše

na dva bronzana stuba ispred njegove ogromne porodične

grobnice kao trajni zapis onoga što je uradio i kao neka vrsta

uputstva za rad njegovim naslednicima. Originalni stubovi

odavno su pretopljeni, verovatno za neku vrstu

srednjovekovnih topovskih kugli, ali tekst je prepisan u kamenu

u drugim delovima carstva kako bi i izvan Rima ostala

uspomena na njegovu vladavinu. Fragmenti četiri ovakve kopije

su otkriveni, uključujući i jednu gotovo celovitu verziju u Ankiri

(današnja Ankara).

Ova verzija bila je ispisana na zidovima hrama posvećenog

„Rimu i Avgustu“, i na originalnom latinskom i u grčkom

prevodu kako bi stanovništvo grada koje je uglavnom govorilo

grčki moglo da je čita – a sačuvana je zato što je hram u šestom

veku nove ere pretvoren u hrišćansku crkvu, a kasnije u deo

džamije. Postoje razne priče o herojskim pokušajima od sredine

šesnaestog veka do danas da se dešifruju i kopiraju careve reči u ponekad vrlo opasnim uslovima, sve dok Kemal Ataturk, kao

predsednik Turske, ponosno nije otkrio i sačuvao čitav natpis

tridesetih godina prošlog veka u čast dve hiljade godina od

Avgustovog rođenja. No, sama činjenica da je najbolja verzija

carevog teksta opstala hiljadama kilometara, odnosno mesec

dana putovanja daleko od starog Rima, govori mnogo o carskom

režimu i o njegovom javnom licu.





62. Avgustov mauzolej u Rimu ispred kog su nekada stajali bronzani

stubovi sa zapisom o njegovim dostignućima. Bio je veliki čak i u

poređenju s najraskošnijim grobnicama aristokratije iz doba

Republike i stajao je u Rimu tokom većeg dela duge Avgustove

vladavine. Podignut je rano delom zbog predostrožnosti (Avgust je

nekoliko puta bio ozbiljno bolestan), a delom kao agresivni znak

careve moći, dinastičkih ambicija i želje da bude sahranjen u Rimu.





63. Hram Rima i Avgusta u Ankari u kom je pronađen najcelovitiji

tekst Res Gestae(minaret kasnije džamije ugrađen u hram vidi se u

pozadini). Latinski tekst ispisan je s obe strane ulaza, a grčki na

jednom spoljnom zidu. Nijedna verzija nije potpuna, ali nedostajući

latinski delovi mogu se dopuniti prema grčkom tekstu i obrnuto.



Res Gestae je bogat izvor pojedinosti o Avgustovoj karijeri i o

rimskom svetu njegovog doba. Počinje s vrlo okolišnim opisom

njegovog uspona na vlast u kom se pogromi uopšte ne spominju

(„Oslobodio sam državu koju su ugnjetavale moćne grupacije“,

glasi opis njegovog sukoba ili s Markom Antonijem ili s Brutom i

Kasijem). Dalje kratko spominje događaje kao što su njegova

sjajna trijumfalna povorka („devet kraljeva ili kraljevske dece“

išlo je okovano pred njegovim kolima, hvali se s tipičnim

rimskim uživanjem prema zarobljenim krunisanim glavama) i

to da je delotvorno hitno uredio snabdevanje Rima žitom kad je

zapretila glad. Za neke moderne istoričare najvažnije rečenice su

one koje govore o njegovim cenzusima rimskih građana; 28. godine pre nove ere zabeleženo je 4.063.000 ljudi, a četrnaest

godina kasnije taj broj se popeo na 4.937.000. To su

najpouzdaniji podaci koje imamo o broju stanovnika drevnog

Rima u to doba, uglavnom zato što, urezani u kamen, nemaju

grešaka kakve su nemarni rukopisni prepisivači često unosili. Pa

ipak, i dalje se živo raspravlja da li ti brojevi obuhvataju samo

muškarce ili i žene i decu – drugim rečima, da li je rimskih

građana bilo oko pet miliona, s tim da je moguće da neki nisu

upisani, ili nešto preko dvanaest miliona.

No, ništa od svega ovoga nije bila Avgustova glavna tema. A

mnoge druge teme uopšte nisu ni spomenute. Nema ni reči o

njegovoj porodici, osim napomene o počastima ukazanim

njegovoj dvojici usvojenika koji su umrli mladi. Nema ničega o

njegovom programu zakona o moralu, o njegovim pokušajima

da poveća broj rođene dece, mada su brojevi cenzusa možda

navedeni kako bi se prikazao uspeh na tom polju – verovatno

greškom, pošto je jednako verovatno da su za porast broja

stanovnika zaslužni novoprimljeni građani i delotvorniji način

brojanja, a ne carski prst koji preti višem staležu jer ne stvara

više dece. Ima samo nešto nejasnih nagoveštaja o pojedinačnim

zakonima ili političkim reformama. Umesto svega toga, oko dve

trećine teksta posvećene su trima glavnim temama:

Avgustovim pobedama i osvajanjima, njegovim dobrim delima

prema rimskom narodu i građevinama koje je podigao.

Na više od dve strane modernog teksta nabrajaju se teritorije

koje je pridodao carstvu, strani vladari koje je potčinio Rimu i

izaslanstva i molioci koji su se jatili da priznaju carevu moć.

„Proširio sam teritorije svih provincija rimskog naroda čiji se

susedi nisu pokoravali našoj vlasti“, objavljuje Avgust, s lakim

preterivanjem, a zatim počinje da nabraja pomalo nadugačko svoje carske uspehe i vojne pobede širom sveta: Egipat je postao





rimski posed, Parćani su primorani da vrate rimske bojne


zastave koje su oteli 53. godine pre nove ere, rimska vojska stigla

je do grada Meroe južno od Sahare, a ota uplovila u Severno

more; izaslanstva su dolazila čak i iz Indije, a da ne spominjemo

raznovrsne odmetnute kraljeve koji su molili za milost s

imenima prijatno egzotičnim rimskom uhu: „Artavasd, kralj

Medije, Artaksar, kralj adijabenski, Dumnobelun i Tinkomar iz

Bitanije.“ A ovo je samo delić.

Ima nečeg potpuno tradicionalnog u ovome. Vojni uspesi bili

su temelji političke moći od samih početaka rimske istorije.

Avgust je na tom polju nadmašio sve moguće suparnike i doveo

je pod rimsku vlast više teritorija nego iko pre i posle njega. No, i

ovo je bila nova vrsta imperijalizma. Zaglavlje uklesanog teksta,

najbliže prvobitnom naslovu, glasi: „Ovako je on potčinio svet

vlasti naroda rimskog“, Pompej je, više od pola veka ranije, samo

nagovestio takvu vrstu ambicije. Avgust je otvoreno proglasio

osvajanje sveta – i „združeni“ teritorijalni pogled na carstvo sa

središtem u Rimu umesto starog mozaika poslušnih država – u

razlog postojanja svoje vladavine. Kako je sve to zvučalo

provincijskim čitaocima u Ankiri ne možemo da znamo, ali ta

ideja izbija i iz drugih spomenika koje je Avgust podigao u gradu

Rimu, pre svega iz „mape“ sveta koju su on i njegov saradnik

Marko Agripa naručili i javno izložili. Od te mape nije sačuvano

ništa, a pretpostavlja se da je predstavljala plan obeleženih

rimskih puteva, a ne stvarnu geografsku mapu u našem smislu

(vidi kolornu sliku 21). No, kako god da je izgledala, poklapala se

Avgustovom vizijom carstva. Kako se Plinije kasnije izrazio u

svojoj enciklopediji, svrha mape bila je da „svet (orbis) pokaže gradu (urbs)“, odnosno da prikaže svet kao rimsku teritoriju pod

carevom vlašću.

Avgustova velikodušnost prema običnim ljudima u gradu

zauzima mesta u Res Gestae koliko i njegova osvajanja. Mešavina

nasleđa Julija Cezara, egipatskog bogatstva kog se domogao

posle poraza Marka Antonija i Kleopatre i ponekad nejasna

granica između državnih sredstava i njegovih ličnih značila je

da je mogao da nadmaši svakoga kao narodni dobrotvor. U

tekstu je pažljivo pobrojao redovne raspodele novca: datume,

tačne iznose po glavi (često jednake višemesečnoj plati običnog

radnika) i broj korisnika. „Ove moje darove nikada nije dobilo

manje od dvesta pedeset hiljada ljudi“, tvrdi Avgust. Preko svega

toga priređivao je gladijatorske predstave, „atletske događaje“,

lovove na divlje zveri sa životinjama naročito u tu svrhu

uvezenim iz Afrike (jedan kasniji pisac spominje četiristo

dvadeset leoparda u samo jednoj prilici), kao i jednu pomorsku

bitku koja je ušla u legendu. Bila je veliki podvig tehnike i

domišljatosti jer je organizovana, kako Avgust ponosno

objašnjava, na veštačkom jezeru veličine pet stotina sa trista

pedeset metara, posebno napravljenom „na drugoj obali Tibra“

(u današnjoj četvrti Trastevere), a u bici je učestvovalo trideset

velikih ratnih brodova, još više manjih i tri hiljade boraca ne

računajući veslače. Po njegovoj računici žitelji Rima mogli su da

računaju otprilike na jednu veliku predstavu o carevom trošku

godišnje. Nije bilo svakodnevnih krvoprolića za narodnu

razonodu kao što kažu savremene lmske priče o Rimu, ali su

ipak iziskivale mnogo vremena, organizacije i novca, kao i života

ljudi i životinja.

Poruka je jasna. U Avgustovom režimu podrazumevalo se da

car prikazuje svoju velikodušnost prema običnom svetu u Rimu, a da ga taj svet zauzvrat posmatra kao pokrovitelja, zaštitnika i

dobrotvora. To isto naglasio je kad je preuzeo (odnosno,

tehnički, kad je dobio) doživotnu „tribunsku vlast“. Povezao se s

tradicijom narodnih političara sve do braće Graha, pa i dalje,

onih koji su branili prava i dobrobit običnih Rimljana na

ulicama.





64. Maštovita rekonstrukcija Avgustovog novog foruma koji je

opstao samo u malim delovima (najbolje se vide s Musolinijevog

puta, Via dei fori Imperiali, koji se pruža iznad većeg dela otvorenog

prostora Foruma). Iako svakako nepouzdan u pojedinostima, ovaj

crtež dobro dočarava pre njeni i pažljivo isplanirani karakter novih

građevina, za razliku od prilično sklepane slike starog Foruma iz

doba Republike.



Poslednja tema su njegove građevine. Jedan deo bio je

masivni program obnove svega od puteva preko akvedukta do

Jupiterovog hrama na Palatinu, spomenika osnivanju

Republike. Avgust vrlo razmetljivo tvrdi da je obnovio osamdeset dva hrama u samo jednoj godini – a taj broj, ne

mnogo manji od ukupnog broja hramova u Rimu, očigledno

naglašava njegovu pobožnost, ali i nagoveštava da stvarni

radovi na tim hramovima nisu bili znatni. No, kao i mnogi

tirani, vladari i diktatori pre i posle njega, poduhvatio se

izgradnje u suštini novog Rima i doslovno ugradio sebe u moć.

Res Gestae govori o potpunoj obnovi centra grada za koju su prvi

put upotrebljeni kamenolomi mermera iz severne Italije i

najraskošniji, najšareniji i najskuplji kamen koji je carstvo imalo

da ponudi. Tako je sklepani stari grad pretvoren u nešto nalik

carskoj prestonici. Podignuti su ogromni novi Forum da se

nadmeće sa starim, ako ne i da ga zaseni, zatim novi dom

senata, pozorište (još postoji kao Marcelovo pozorište), verande,

javne dvorane (ili bazilike) i staze, kao i desetak novih hramova

uključujući i jedan posvećen njegovom poočimu Juliju Cezaru.

Kad je Avgust, kako Svetonije navodi, rekao: „Zatekao sam grad

od cigle, a ostavio sam ga od mermera“, upravo tako je i mislio.

Res Gestae nam pruža geografski rečnik njegovog preobražaja

grada Rima.

Res Gestae je takođe jasan nacrt vladavine jednog čoveka.

Avgustovu vlast, kako je on formuliše, prikazuju njegovi

vojnički uspesi, njegova uloga zaštitnika i dobrotvora rimskog

naroda i gradnja i obnova velikih razmera, a temelji se na

ogromnim rezervama gotovog novca i pokazivanju poštovanja

prema drevnim rimskim tradicijama. Prema ovom nacrtu

procenjivani su svi carevi tokom sledeća dva stoleća. Čak i

potpuno nevojnički carevi mogli su da koriste osvajanja da

potvrde svoje pravo na vlast, kao što je već ostareli Klaudije

učinio 43. godine nove ere kada je iskoristio koliko god je mogao

„svoju“ pobedu nad ostrvom Britanija koju su u potpunosti izvojevali njegovi potčinjeni. Budući carevi su se nadmetali ko

će biti velikodušniji prema narodu i ko će primetnije da utka

svoju priču u tkivo grada. Ogromni stub cara Trajana na kom su

ispisani njegovi podvizi na drugoj obali Dunava početkom

drugog veka nove ere domišljato je iskoristio najveći mogući

učinak na najmanjoj površini, i svakako je pobednik ovog

nadmetanja. Rame uz rame s njim je Hadrijanov Panteon.

Dovršen je oko 120. godine nove ere, betonski raspon njegove

kupole ostao je najveći na svetu sve do 1958. (kada ga je pobedio

Centar za nove industrije i tehnologije u Parizu), a dvanaest

originalnih stubova na verandi visoki su dvanaest metara,

isklesani su iz jednog komada granita i naročito za ovu svrhu

prevezeni iz četiri hiljade kilometara udaljene egipatske

pustinje. Za sve ovo zaslužan je Avgust.



Politika moći



Zapis Res Gestae od početka je zamišljen kao spisak uspeha, kao

retrospektivna parada dostignuća koja će ujedno postaviti

obrazac za budućnost. Ne govori ni o kakvim teškoćama,

sukobima ili nadmetanjima, osim što kratko i prezrivo spominje

odavno mrtve protivnike iz građanskog rata. Zbog uporne

upotrebe prvog lica jednine („Ja sam platio“, „Ja sam izgradio, „Ja

sam dao“) i odgovarajućih prisvojnih zamenica (u tekstu se na

preko sto mesta pojavljuju „mene“ i „moje“), ovaj dokument je

egocentričniji od bilo kog drugog rimskog javnog dokumenta do

tada, sastavljen u stilu samodršca koji po svemu sudeći svoju

vlast shvata zdravo za gotovo. No, ovo je samo jedna strana

Avgustove priče, posmatrana s tačke uspeha i posle više od četrdeset godina na vlasti. Sve je izgledalo mnogo drugačije kad

se vratio u Italiju 29. godine pre nove ere, još kao Oktavijan,

suočen sa snažnim primerom Julija Cezara. Cezar je bio njegov

glavni pristup vlasti i legitimnosti, kao i tituli „sin boga“, ali i

upozorenje kakvu sudbinu može da očekuje. Biti sin ubijenog

diktatora nosilo je prednosti i mane. Važno pitanje u to vreme

bilo je jednostavno: kako će razviti oblik vladavine koji će

osvojiti srca i umove, ugušiti opoziciju koja se još batrgala posle

građanskog rata i omogućiti mu da ostane živ?

Deo odgovora svodi se na jezik moći. Iz očiglednih rimskih

razloga Oktavijan nije sebe nazvao kraljem. Upadljivo je odbio i

titulu diktatora kako bi se udaljio od Cezarovog primera. Priča

da je masa nezadovoljnika jednom zabarikadirala senatore u

senatu i pretila da će spaliti zgradu ako ne proglase Avgusta

diktatorom samo je dala dodatni sjaj njegovom odbijanju.

Umesto svega toga, odlučio je da svu svoju vlast uokviri u

termine redovnih republikanskih javnih položaja. Za početak, to

znači da je često biran za konzula, jedanaest puta između 43. i

23. godine pre nove ere, i još dva puta kasnije. Onda je,

dvadesetih godina prvog veka pre nove ere, uredio da mu se

dodeli niz zvaničnih ovlašćenja tih tradicionalnih dužnosti, ali

ne i same dužnosti: uzeo je „ovlašćenja narodnog tribuna“, ali

nije držao položaj tribuna, i „konzulska prava“ iako nije bio

konzul.

Ovo se daleko razlikovalo od tradicionalne republikanske

prakse, naročito zato što je nagomilao brojne titule i dužnosti:

nikada niko nije istovremeno imao i tribunsku i konzulsku

vlast. Osim toga, Avgust je držao ne jedan, nego sve rimske

najvažnije svešteničke položaje. Kakve god da su bile kasnije

optužbe za licemerje, teško da je Avgust koristio ove udobne staromodne titule da bi se pretvarao da je to povratak

nekadašnjoj politici. Rimljani uglavnom nisu bili toliko slepi

kod očiju da ne vide autokratiju kako proviruje iza smokvinog

lista „prava konzula“. Suština je u tome da je Avgust mudro

prilagođavao tradicionalne idiome služenju novoj politici,

opravdavao i razjašnjavao novu osovinu sile sistematski

preoblikujući stari jezik.

Njegova vladavina predstavljana je i kao neizbežna, kao deo

prirodnog i istorijskog poretka: ukratko, kao deo stanja stvari.

Osme godine pre nove ere senat je odlučio (ko zna na kakav

podsticaj?) da mesec sextilis, odmah iza Cezarovog jula, dobije

ime avgust – i tako je Avgust postao i ostao deo redovnog

protoka vremena. Samo godinu ranije namesnik provincije Azije

razmišljao je na sličan način kad je ubedio žitelje da prilagode

svoj kalendar carevom životnom ciklusu i da im građanska

godina započinje na Avgustov rođendan. Dvadeset treći

septembar, govorio je namesnik (rečima i dalje sačuvanim u

natpisu), može „opravdano da se smatra jednakim početku svih

stvari… jer Avgust je dao drugačiji izgled čitavom svetu, svetu

koji bi našao svoju propast da se on nije rodio“. U Rimu se nije

koristio tako pompezan jezik, ali čak i tamo su mit i religija

mogli korisno da podrže Avgustov položaj. Njegova tvrdnja da je

Enejin direktni potomak pomogla je stvaranju slike cara kao

ispunjenja rimske sudbine, kao pomazanog obnovitelja Rima.

To je svakako jedan element Vergilijevog speva o Eneji, s

jasnim odjecima između cara i legendarnog herojskog osnivača.

No, tu vezu jasno pokazuju i skulpture na Avgustovom novom

Forumu. Tu su se isticale statue Eneje i Romula, a jedna,

smeštena na sredinu trga, prikazivala je Avgusta u trijumfalnim

kolima. Duž okolnih verandi i arkada bile su naređane desetine skulptura „čuvenih ljudi Republike“, svaka s kratkim tekstom

koji objašnjava slavu prikazanog: od Kamila preko nekoliko

Scipiona do Marija i Sule. Jasna poruka je bila da je čitava rimska

istorija vodila ka Avgustu, koji je sada zauzeo središte pozornice.

Priča o Republici nije bila izbrisana, nego pretvorena u

bezazlenu kulisu Avgustove vlasti utemeljene u samom

nastanku Rima. Drugačije rečeno, Avgust je preuzeo vlast kad se

stara rimska politika raspala. Svi su znali da se rodio 63. godine

pre nove ere, u godini Katilinine zavere. Svetonije čak tvrdi da je

Oktavijanovog oca ženin porođaj zadržao, pa je zakasnio na

jednu veliku Ciceronovu predstavu o toj temi. Koliko je poznato,

senatori se 23. septembra te godine nisu okupili. No, bilo da je

priča izmišljena ili ne, svrha je bila da se taj datum predstavi kao

kraj republikanske politike prikazan Katlininom pokvarenošću i

kao početak carevog života.

No, tu je umešano mnogo više nemilosrdne realne politike.

Umetnost, religija, mitovi, simboli i jezik, od Vergilijeve poezije

do skulpturalne raskoši novog Foruma, igrali su važnu ulogu u

utemeljenju novog režima. No, Avgust je preduzeo brojne

prizemnije korake da osigura svoj položaj; postarao se da vojska

bude odana njemu i nikom drugom presecajući mogućim

suparnicima veze s vojnicima i običnim narodom, a senat je

preobrazio iz aristokratije suparničkih porodica i mogućih

rivala u aristokratiju službe i počasti. Kao klasični lovokradica

koji je postao lovočuvar, Avgust se pobrinuo da niko ne može

lako da sledi primer njegove mladosti, odnosno da okupi

privatnu vojsku i preuzme državu.

On je preuzeo svu vlast nad vojskom, ali njegov režim nije

ličio na savremene vojne diktature. Prema našim merilima, u

Rimu i Italiji tog vremena bilo je iznenađujuće malo vojske. Gotovo svih trista hiljada rimskih vojnika bilo je raspoređeno na

bezbednoj udaljenosti, blizu granica rimskog sveta i u oblastima

aktivnih borbi, a vrlo malo vojnika, među njima i čuvena

bezbednosna jedinica zvana Pretorijanska garda, bilo je u Rimu

koji je inače bio demilitarizovana zona. No, Avgust je postao

nešto što ni jedan Rimljanin nije bio pre njega: vrhovni

zapovednik svih oružanih snaga koji imenuje najviše starešine,

odlučuje gde će se i protiv koga vojnici boriti i sve pobede

pripisuje sebi, bez obzira na to ko ih je izvojevao na bojnom

polju.

Osigurao je svoj položaj i presecajući veze zavisnosti i lične

odanosti između vojnih jedinica i njihovih zapovednika,

uglavnom pomoću jednostavnog i praktičnog postupka

penzijske reforme. To je svakako jedna od najznačajnijih novina

čitave njegove vladavine. Uspostavio je jednake uslove za

zapošljavanje i život u vojsci, odredio je da standardna dužina

službe legionara iznosi šesnaest godina (uskoro je podignuta na

dvadeset) i zajamčio im da će po odlasku iz vojske dobiti iz

državne blagajne otpremninu u iznosu dvanaest godišnjih plata

ili zemlju u jednakoj vrednosti. To je jednom zauvek okončalo

oslanjanje vojnika na njihove starešine zbog kog su tokom

poslednjeg stoleća Republike vojnici bili odaniji zapovednicima

nego Rimu. Drugim rečima, posle stotina godina poluprivatne-

polujavne oružane sile, Avgust je u potpunosti nacionalizovao

rimske legije i uklonio ih iz politike. Iako je Pretorijanska garda

ostala problematična politička sila naprosto zato što je bila blizu

centra moći u Rimu, samo tokom dva kratka građanska rata, 68–

69. i ponovo 193. godine nove ere, legije raspoređene izvan

grada odigrale su ključnu ulogu i postavile svoje kandidate na

rimski presto.

Ova reforma bila je jedan od najskupljih Avgustovih poteza i

država je jedva mogla da je priušti. Osim ako nije teško pogrešio

u računanju, sami troškovi ukazuju na to koliko mu je reforma

bila važna. Prema gruboj računici na osnovu poznatih iznosa

vojničkih plata, godišnji troškovi za redovne plate i otpremnine

čitave vojske iznosili su oko četiristo pedeset miliona sestercija.

To je, prema još grubljoj računici, bilo više od polovine ukupnih

poreskih prihoda carstva. Postoje jasni znaci da je za ove

reforme, uprkos ogromnim rezervama carstva i samog cara, bilo

teško pronaći toliki novac. Verovatno je to bio razlog

nezadovoljstva vojnika na nemačkoj granici neposredno posle

Avgustove smrti; pobunili su se jer su zadržani u službi mnogo

duže od propisanih dvadeset godina ili zato što su dobijali

bezvredne močvare umesto pristojnih farmi. Tada je, kao i sada,

vlastima bilo najlakše da troškove penzija smanji produženjem

radnog veka.

U samom Rimu slična logika izazvala je postepeno

propadanje, a najzad i kraj opštih izbora. To nije pre svega bio

napad na ostatke rimske demokratije, mada je ta posledica bila

neizbežna. Što je još važnije, bio je to domišljat način da se ubaci

klin između carevih mogućih suparnika i podrške bilo koje

političke grupe ili većeg broja ljudi u gradu. Slobodni izbori bili

su lepak uzajamne zavisnosti između istaknutih političara i

naroda u celini. Čim su ambiciozni pojedinci počeli da se

oslanjaju na carevo odobravanje, a ne na narodni glas za javnu

dužnost i druge vrste narodne podrške, više nisu morali da

prikupljaju podršku naroda niti da stvaraju sledbenike, pa više

nisu imali okvir institucionalni okvir u okviru kog to mogu da

rade. Namera je bila, kao što Res Gestae manje-više iznosi, da

Avgust prigrabi podršku naroda i bezbedno istisne senatore.

No, uprkos svim ovlašćenjima samodršca, Avgustu je i dalje

bio potreban senat. Nijedan samodržac nikad ne vlada sam.

Rimsko carstvo imalo je slab i malobrojan upravni aparat u

poređenju sa svim savremenim i nekim drevnim državama. Pa

ipak, neko je morao da zapoveda legijama, da upravlja

provincijama, da rukovodi snabdevanjem vodom i žitom i da

načelno dejstvuje kao zamenik cara koji nije mogao da postigne

sve. Kao što je čest slučaj kod promena režima, nova garda

morala je manje-više da se oslanja na pažljivo reformisanu

verziju stare garde kako ne bi – kao što smo videli u nedavnoj

istoriji – zavladalo bezvlašće.

Šire posmatrano, Avgust je kupio prećutnu saglasnost i

usluge senatora darujući im počasti, poštovanje i u nekim

slučajevima nova ovlašćenja. Mnoge stare nesigurnosti su

razrešene, obično u korist senatora. Dekreti senata nekada su

imali samo savetodavnu moć i mogli su u krajnjem slučaju da se

zanemare ili prekrše, kao što su i Cezar i Pompej uradili kad im je

bilo naređeno da se razoružaju. Sada su ti dekreti dobili snagu

zakona i postepeno su, zajedno s carevim proklamacijama,

postali glavni oblik rimskog zakonodavstva. Jaz koji je gotovo

vek ranije Gaj Grah otvorio između senatora i vitezova sada je

dovršen. Te dve grupe i zvanično su razdvojene, a novi

minimum bogatstva od milion sestercija, naspram četiristo

hiljada za vitezove, postao je „senatorska klasa“. Osim toga,

status senatora mogla su da naslede sledeća dva naraštaja. To je

značilo da sinovi i unuci senatora mogu da zadrže sve

senatorske povlastice ne preuzimajući javnu dužnost. Te

povlastice takođe su proširene, kao i zabrane koje je trebalo da

obeleže senatorsku nadmoć: s jedne strane, senatorima je bilo zajamčeno mesto u prvom redu na svim javnim predstavama, a

s druge, nisu smeli da nastupaju u njima.

Zauzvrat je senat postao nešto slično administrativnoj grani

u carevoj službi. Jedan nagoveštaj toga je i starosna granica za

povlačenje iz senata koju je Avgust uveo. Senatori su takođe

izgubili neka najvažnija i najstarija obeležja ugleda i položaja.

Vekovima je vrhunac rimske ambicije, san svakog vojskovođe,

čak i sasvim nevojničkih tipova kao što je Ciceron, bio da

proslavi trijumf, da paradira ulicama s plenom, zarobljenicima i

oduševljenom vojskom obučen u kostim boga Jupitera. Kad je

27. marta 19. godine pre nove ere Lucije Kornelije Balb,

nekadašnji surovi pristalica Julija Cezara, proslavio neke pobede

koje je u ime novog avgustovskog režima izvojevao nad moćnim

berberskim narodima na ivici Sahare, bila je to poslednja

trijumfalna povorka običnog senatora zapovednika. Od tada je

trijumf bio ograničen isključivo na cara i njegovu najbližu

porodicu. Nije bilo u interesu samovlašća da deli slavu i ugled

koje trijumf donosi, a to je bio još jedan upadljivi znak da je s

Republikom svršeno.

I u ovom slučaju Avgust se potrudio da radikalna promena

prakse deluje nekako neizbežno. Slaveći prošlost – kao prošlost –

Avgust je naredio da se popis svih vojskovođa koji su slavili

trijumf, od Romula do Balba, izloži na rimskom Forumu (str.

117). Veći deo je sačuvan. Iskopan je u delićima mermerne

slagalice koju je prvi, priča se, sastavio Mikelanđelo u

šesnaestom veku da ukrasi novu Konzervatorsku palatu na

Palatinu. Spisak je ispisan na četiri ploče, a zahvaljujući

pažljivom računanju majstora, Balbov trijumf pisan je na

samom dnu četvrte ploče bez praznog prostora ispod i mesta za

nova imena. Nije reč samo o simetriji projekta. Poruka je bila da ustanova trijumfa nije prekinuta, nego da je došla do prirodnog

kraja. Nema više mesta ni za koga.



Nevolje i nasleđivanje



Nije sve išlo Avgustu naruku. Iako se njegova vladavina od

početka prikazivala kao sjajna i uspešna, moguće je nazreti kako

bi glasila mračnija priča. Devete godine nove ere, pet godina pre

Avgustove smrti, Rimljane su teško potukli germanski

pobunjenici, borci za slobodu i uništili gotovo čitave tri legije. To

nije sprečilo Avgusta da se u Res Gestae hvali da je umirio

Germane, ali ozbiljnost poraza navodno ga je navela da otkaže

projekt osvajanja sveta. Kod kuće je bilo više otvorenog otpora

njegovoj vlasti nego što se čini na prvi pogled: uvredljive

literature koja je spaljivana i zavera koje je preživeo uglavnom

zahvaljujući čistoj sreći. Svetonije navodi spisak buntovnika i

zaverenika, ali kao i u slučaju svakog neuspelog prevrata teško je

odrediti šta ih je podsticalo, politika ili lična mržnja. U interesu

nesuđene žrtve svakako nije bilo da im dozvoli da se javno

izjasne.

U jednom slučaju promena političke uloge elite i Avgustovo

preuzimanje kontrole nad izborima najverovatnije su bili glavni

uzroci nezadovoljstva. Priča o Marku Egnatiju Rufu, kako je

stigla do nas, predvidivo je puna zbrkanih pojedinosti, ali

suština je jasna. Egnatije je prvo izazvao Avgusta nezavisno

dajući dobrotvorne priloge narodu, naročito kad je, obavljajući

dužnost edila 22. godine pre nove ere, svojim novcem platio

osnivanje gradske vatrogasne jedinice. Avgustu se to nije

dopalo, ali odlučio je da nadmaši Egnatija stavljajući na raspolaganje šest stotina svojih robova za vatrogasce. Godinu-

dve kasnije, dok je Avgust bio na putu, Egnatije je pokušao da se

kandiduje za konzula bez njegovog odobrenja, a bio je i previše

mlad. To nije mogla biti organizovana zavera protiv cara: on nije

ni bio u Rimu, zbog čega je Egnatije i mislio da će se izvući s

kandidaturom. No, kad je njegova kandidatura odbijena, izbili

su neredi. On je pogubljen prema odluci senata, verovatno uz

odobrenje odsutnog cara.

Možemo samo da nagađamo koliko je senatora saosećalo sa

svojim kolegom Markom Egnatijem Rufom. Ne znamo ništa o

njegovom poreklu i možemo samo da naslutimo njegove motive

i ciljeve. Neki moderni istoričari žele da ga prikažu kao

nekakvog borca za narod po obrascu Klodija i drugih narodnih

tribuna iz kasnog doba Republike. No, on se najverovatnije

pobunio zbog opadanja senatorske nezavisnosti i pokušavao da

obnovi pravo senatora na tradicionalne veze s rimskim

narodom.

Iza visoke politike svakako je bilo nezadovoljstva

simboličkim svetom koji je Avgust marljivo stvarao i njegovom

novom slikom Rima. Pesnik Ovidije, žrtva nemilosrdne strane

Avgustovog režima, jasno nagoveštava šta se mrmljalo na

ulicama. Nesrećan, pišući u progonstvu na Crnom moru, u

zbirci pesama pod naslovom Tristia („Jadi“), više zajedljivoj nego

tužnoj, dosetljivo je napao ukrase velikog hrama na Avgustovom

novom Forumu, statue boga Marsa i boginje Venere. Kao

Romulov otac i Enejina majka, to su bila dva osnivačka

božanstva Rima. Bili su takođe i najčuveniji preljubnici u

klasičnoj mitologiji. Još od Homerovog vremena pričalo se kako

je Venerin prevareni muž Vulkan, bog vatre i nebeski kovač,

uhvatio nju i Marsa na delu i lukavo ih zarobio u čeličnu mrežu koju je napravio upravo u tu svrhu. Teško da su njih dvoje bili

prikladan simbol za carev novi, visokomoralni Rim u kom je

preljuba bila zločin, nagoveštavao je pesnik. Ponekad je i

upadljivo pokazivanje civilitas moglo da krene naopako. Ako je

zaista tačno da je Avgust kad je ulazio i izlazio iz senata svakog

senatora pozdravljao po imenu, čitava predstava – ako je sala

relativno puna, a svakome posveti deset sekundi – trajala je

najmanje sat i po na ulasku i isto toliko na izlasku. Neki su to

sigurno smatrali pokazivanjem moći, a ne građanske jednakosti.

Čak i Vergilijeva Enejida, spev koji je lično car naručio,

podstiče neprijatna pitanja. Lik Eneje, Avgustovog mitskog

pretka očigledno prikazanog s namerom da podseća na Avgusta,

nikako nije besprekorni heroj. Savremene čitaoce verovatno više

od drevnih uznemirava to što Eneja napušta Didonu i tako

izaziva njeno stravično samoubistvo na lomači: poruka je da

obična strast ne može da spreči junaka da izvrši rodoljubnu

dužnost, a opasna senka Kleopatre na kartaginskoj kraljici to i

naglašava. No, završna slika speva u kojoj Eneja, sada u Italiji,

dozvoljava svom gnevu da pobedi i surovo ubija neprijatelja koji

se predao, uvek je bila uznemirujuća. Zbog takve dvojnosti,

naravno, Enejida je mnogo snažnije književno delo nego što bi

bile hiljade stihova vatrenog rodoljublja, ali i postavlja pitanje

kakav je bio odnos Vergilija s njegovim pokroviteljem i s

Avgustovim režimom. Šta je prošlo Avgustu kroz glavu kad je

prvi put pročitao ili saslušao te završne stihove? Nije bilo na

Vergiliju da to kaže. Umro je 19. godine pre nove ere ne stigavši,

kažu, da dovrši poslednje ispravljanje teksta.

Avgustov mnogo veći problem bio je da nađe naslednika.

Potpuno je jasno da je želeo da prenese svoju vlast dalje. Njegova

ogromna grobnica, već dovršena 38. godine pre nove ere, bila je snažan pokazatelj da će on, za razliku od Marka Antonija, biti

sahranjen na italijanskom tlu i da će nastati dinastija koja će ga

naslediti. On je takođe stvorio ideju o carskoj porodici, koja je

obuhvatala i njegovu ženu Liviju. Vladavina jednog čoveka često

ženama daje istaknutiji položaj, ne zato što imaju bilo kakvu

zvaničnu vlast, nego zato što se, kada neko donosi ključne

državne odluke u privatnosti, svako ko ima pristupa toj osobi

takođe smatra uticajnim. Žena koja može da šapuće mužu u uho

ima više stvarne moći, ili se bar tako pretpostavlja, nego

saradnik koji može samo da šalje zvanične zahteve i

memorandume. Jednom prilikom, u pismu žiteljima grčkog

ostrva Samosa, Avgust je priznao da se ona zauzela za njih iza

pozornice.

Livija je imala zvaničnu sliku u rimskoj skulpturi, baš kao i

Avgust (vidi kolornu sliku 12). Dobila je niz posebnih zakonskih

privilegija, uključujući i mesto u prvom redu u pozorištu,

nansijsku nezavisnost i pravo sacrosanctitas („nepovredivosti“)

stvoreno po uzoru na povlastice narodnih tribuna. Pravo

nepovredivosti nastalo je u Republici s namerom da se

predstavnici naroda zaštite od napada. Od čega je to pravo u

praksi štitilo Liviju nije jasno, ali važna novina bilo je to što se

njena nepovredivost zasnivala isključivo na pravu državnog

zvaničnika muškarca. To ju je dovelo bliže zvaničnom krugu

nego ijednu ženu pre nje. Jedna pesma posvećena Liviji prilikom

smrti njenog sina Druza 9. godine pre nove ere čak je naziva

Romana princeps. To je bio ženski oblik izraza koji se redovno

koristio za Avgusta, Romanus princeps ili „prvi građanin Rima“,

a značio je otprilike „prva dama“. Pesma je možda čudnovata

hiperbola koju je smislio laskavac i svakako nije znak emancipacije žena uopšte, ali ukazuje na javnu važnost careve

žene unutar buduće dinastije.

Nevolja je bila u tome što Avgust i Livija nisu imali dece.

Avgust je iz prethodnog braka imao samo kćer Juliju, a Livija je s

prvim mužem već imala sina Druza i nosila je drugog sina,

Tiberija, kad se udala za Avgusta 37. godine pre nove ere. Koliko

god ugleda da su kasnije stekli, početak njihove veze bio je

skandalozan, a Marko Antonije nazvao ga je sramotnim činom

razvrata. Verovatno iz osvete za sve pakosne glasine o njegovoj

sopstvenoj nemoralnosti, tvrdio je da su se Avgust i Livija

sastajali na kućnim zabavama njenog muža, na pola večere

odlazili u prikladnu spavaću sobu i vraćali se razbarušeni. No,

ozloglašen ili ugledan, brak nije stvorio decu: prema

Svetonijevim rečima, Livija je s Avgustom imala samo jedan

pobačaj.





65. Detalj s procesijskog friza s rimskog Oltara mira (Ara Pacis)

podignutog 13. godine pre nove ere. Na frizu je prikazana proširena

carska porodica, uključujući i Marka Agripu levo. Žena iza njega

možda je njegova tadašnja supruga Julija, ali je češće identi kuju kao

Liviju.



Zbog toga se car silno trudio da obezbedi naslednike koji bi, u

tim okolnostima, mogli da se predstave kao zakoniti. Julija,

njegova rođena kći, bila mu je omiljeni instrument u tim

planovima. Prvo se udala za svog brata od tetke Marcela koji je

umro sa svega šesnaest godina, zatim za kolegu i prijatelja svog

oca Marka Vipsanija Agripu, starijeg od nje više od dvadeset

godina, a na kraju u naizgled savršenom spoju, za Livijinog sina

Tiberija. Ako su postojeći muž ili žena stajali na putu tim

brakovima, Avgust je zahtevao da se razvedu. Preživeli su vrlo

retki nagoveštaji lične cene svega toga. Tiberije je navodno bio

očajan što mora da se razvede od svoje žene Vipsanije Agripine, kćeri Marka Agripe iz prethodnog braka, kako bi se oženio

Julijom koja je pak tada bila Agripina udovica – što je bila

uobičajena dinastička zbrka. Pričalo se da je jednom prilikom

posle razvoda Tiberije slučajno video Vipsaniju i zaplakao;

njegova pratnja postarala se da je više nikada ne vidi. Što se tiče

Julije, možda je ovaj niz ugovorenih brakova imao nekakve veze

s njenim otvoreno buntovnim seksualnim životom. Jedna

prljava priča kaže da je priređivala razuzdane zabave na

govornicama na Forumu; prijatna ili užasna simetrija bila je da

je upravo s tog mesta njen otac proglašavao propise protiv

preljube. Bile stvarne ili ne, njene pustolovine bile su delimični

razlog (drugi je bila navodna izdaja) što je 2. godine pre nove ere

prognana na ostrvo veličine jedva nešto više od kvadratnog

kilometra; više nikada se nije vratila u Rim.

Ishod ovog silnog dinastičkog planiranja jeste to da je

porodično stablo takozvane julijevsko-klaudijevske dinastije

(Julije je bilo Avgustovo porodično ime, Klaudije porodično ime

Livijinog prvog muža) postalo toliko zamršeno da ga je

nemoguće jasno nacrtati na papiru, a kamoli upamtiti svaku

pojedinost. No, željeni naslednici ili se nisu rađali ili su umirali

veoma mladi. U braku Tiberija i Julije rodilo se samo jedno dete i

umrlo je u detinjstvu. Avgust je usvojio njena dva sina iz braka s

Agripom kako bi ih označio kao naslednike (i time dalje zamrsio

porodično stablo). Njihovi portreti na kojima su bili slika i

prilika svog usvojitelja nalazili su se širom carstva, ali jedan je

umro od bolesti 2. godine nove ere sa svega devetnaest godina, a

drugi dve godine kasnije od rane zadobijene u vojnom pohodu

na Istoku pre nego je u braku (takođe sa srodnicom) dobio dete.

Na kraju se Avgust, uprkos svim naporima, našao tamo odakle je

i krenuo, s Livijinim sinom Tiberijem koji je postao sledeći car 14. godine nove ere. Plinije Stariji nije mogao da odoli, pa je

ukazao na još jednu ironiju ovog ishoda. Tiberije Klaudije Neron,

biološki otac novog cara, bio je u građanskom ratu na strani

Marka Antonija, a njegova porodica bila je među ljudima pod

opsadom u Perusiji. Avgust je umro, našalio se Plinije, „sa sinom

svog neprijatelja kao naslednikom.“



66. Ovo je pojednostavljena verzija porodičnog stabla Avgusta i

Livije i njihovih potomaka; carevi su označeni masnim slovima. Zbog zamršenosti usvajanja i višestrukih brakova, kao i brojnih

osoba istog imena, stablo je gotovo nerazumljivo, ali nerazumljiva

složenost bila je deo svrhe dinastije.



Avgust je mrtav! Živeo Avgust!



Avgust je umro 19. avgusta 15. godine nove ere, nešto pre svog

sedamdeset šestog rođendana, u jednoj svojoj kući u južnoj

Italiji. Prema Svetonijevim zapisima, odmarao se na ostvu Kapri

i igrao se učenih igara sa svojim gostima – tražio je, na primer,

da se svi Rimljani obuku kao Grci i da govore grčki, a da se svi

Grci ponašaju kao Rimljani. Preminuo je vrlo neupadljivo. Kad

se vratio na kopno mučio ga je stomak, pa je morao da legne u

postelju i tu je, nimalo iznenađujuće s obzirom na sudbinu

tolikih njegovih vršnjaka, umro. Kasnije se pričalo da je Livija

umešala prste u to pomoću nekih otrovanih smokava, kako bi

olakšala uspon svog sina Tiberija na presto, baš kao što se

govorkalo da je ubrzala kraj dugih članova porodice iz straha da

će pokvariti Tiberijeve izglede da nasledi Avgusta. No, bio je to

još jedan slučaj neobjašnjive smrti u rimskom svetu – glavni

uzroci bili su rat, porođaj i nesrećni slučajevi – koji je izazvao

potpuno neutemeljena govorkanja. A otrov se oduvek smatrao

ženskim oružjem. Ne zahteva telesnu snagu, a samo lukavstvo

stravična je obrnuta slika ženske tradicionalne uloge

hraniteljke.

Drugi su verovali, što je prihvatljivije, da je Livija odigrala

najvažniju ulogu u glatkom prelasku vlasti s Avgusta na Tiberija. Čim je shvatila da joj je muž na samrti, poslala je po

svog sina koji je bio na Jadranu, pet dana putovanja daleko.

Objavljivala je optimističke biltene o Avgustovom zdravlju dok

Tiberije nije stigao. Avgustova smrt je mogla da se objavi, a kada

je stari car zaista umro predmet je sporova. No, bilo da je umro

pre ili posle dolaska svog naslednika, prelazak vlasti protekao je

prilično mirno. Avgustovo telo iz Nole, gde je umro, do Rima

skoro sto pedeset kilometara nosili su na ramenima vodeći ljudi

usputnih gradova. Nije bilo obreda krunisanja; kako god da je

Avgust iskoristio svoj trijumf iz 29. godine pre nove ere,

Rimljani nisu imali naročiti obred da obeleže uspon na presto.

No, Tiberije je praktično već preuzeo vlast kao novi car kad je

sazvao senat da objavi Avgustov testament, zaveštanja i ostala

uputstva za budućnost i da razgovara o pogrebu.

Postoje neki nagoveštaji da su organizatori sahrane strepeli

od mogućih nevolja, zašto su inače obred i pogrebnu povorku

čuvali vojnici? No, sve je prošlo mirno i na način koji bi Polibije

prepoznao više od sto pedeset godina ranije, mada raskošnije.

Voštana statua Avgusta, ne njegovo telo, izloženi su na

rostrumu, a Tiberije je održao posmrtno slovo. U povorci su se

nosile slike ne samo Avgustovih predaka, nego i drugih velikih

Rimljana iz prošlosti, na primer Pompeja i Romula, kao da je

Avgust potomak svih njih. Posle sahrane Livija – sada zvana

Avgusta jer ju je Avgust testamentom usvojio – nagradila je s

milion sestercija čoveka koji se zakleo da je video Avgusta kako

se uspinje u nebo. Avgust je postao bog.

Car je u svom telesnom obličju ostao zagonetka do samog

kraja. Među poslednjim rečima koje je uputio okupljenim

prijateljima, pre dugog poljupca s Livijom, bio je njemu

svojstven varljivi citat iz jedne grčke komedije: „Ako sam dobro odigrao svoju ulogu, nagradite me pljeskom.“ Koju ulogu je igrao

sve te godine, trebalo je da se zapitaju. I gde je pravi Avgust? I ko

mu je pisao tekst? Na ta pitanja još nema odgovora. Kako je

Avgust uspeo da preoblikuje toliko političkog krajolika Rima,

kako je i s kojom podrškom uspeo da sprovodi svoju volju više od

četrdeset godina i dalje je zagonetka. Ko je, na primer, doneo

odluku o njegovoj (i Livijinoj) zvaničnoj slici? Kave su se

rasprave vodile i s kim o novom planu vojne službe i

otpremnine? Koliko je Avgust naprosto imao sreće što je

preživeo tako dugo?

Ipak, široki okvir carske vlasti koji je postavio potrajao je više

od dvesta godina – odnosno, drugim rečima, do kraja perioda

koji obuhvata ova knjiga. Svi sledeći carevi koje ćemo upoznati

bili su Avgusti ili su ga makar oponašali. Koristili su ime Avgust

u carskim titulama i nasleđivali njegov lični pečatni prsten koji

je trebalo da prelazi s ruke na ruku. To više nije bio njegov

prvobitni omiljeni prsten sa s ngom. Tokom decenija promenio

ga je prvo u lik Aleksandra Velikog, a onda u sopstveni portret.

Drugim rečima, Avgustova glava i njene izrazite crte postali su

potpis svih njegovih naslednika. Kakve god bile njihove lične

osobitosti, vrline, poroci ili poreklo, pod kakvim god da ih

različitim imenima znamo, svi su oni bili dobre ili rđave

reinkarnacije Avgusta, dejstvovali su unutar obrasca autokratije

koji je uspostavio i rešavali probleme koje je on ostavio nerešene.

Sada ćemo se okrenuti nekim problemima s kojima se

suočavao niz novih Avgusta – počevši od još jedne smrti.





DESETO POGLAVLJE




•



ČETRNAEST CAREVA



Ljudi na prestolu



DVADESET ČETVRTOG JANUARA 41. godine nove ere, gotovo trideset godina pošto je prvi Avgust umro u postelji i skoro osamdeset pet godina od ubistva Julija Cezara, u Rimu se

dogodilo još jedno nasilno ubistvo. Ovoga puta žrtva je bio car

Gaj – odnosno, da ga nazovemo punim imenom, Gaj Julije Cezar

Avgust Germanik – koji je četiri godine ranije na prestolu

nasledio svog ostarelog deda-strica Tiberija. Bio je drugi u nizu

od četrnaest careva, koji su vladali Rimom gotovo sto osamdeset

godina između smrti cara Avgusta i ubistva cara Komoda 192.

godine nove ere, ne računajući tri pretendenta kratkog veka

tokom građanskom rata 68. i 69. godine nove ere. Među njima

su neka najzvučnija imena rimske istorije: Klaudije, koji je

nasledio Gaja i dobio glavnu ulogu učenog i oštroumnog

posmatrača dvorske politike u romanima Roberta Grejvsa Ja,

Klaudije i Klaudije bog, Neron kog je pratio glas da je ubijao

članove porodice, svirao liru, proganjao hrišćane i bio piroman,

zatim Marko Aurelije, „car- lozof“ čije je delo Samome sebi (Meditacije) bestseler i danas, i Komod čiji su podvizi u areni

prilično tačno prikazani u lmu Gladijator. Tu su i oni koji su,

uprkos domišljatosti modernih biografa, ostali gotovo samo

imena: ostareli Nerva, na primer, koji je vladao svega osamnaest

meseci krajem prvog veka nove ere.



Dinastije



julijevsko-klaudijevska (14–68. n. e.)

Flavijevska (69–96. n. e.)

„Usvojiteljska“ (96–192. n. e.)





67. Tri kratkotrajna cara – Galba, Oton i Vitelije – između Neronove

smrti i Vespazijanovog uspona na presto.



Gajevo ubistvo jedan je od najbolje dokumentovanih

događaja u čitavom ovom periodu rimske istorije i svakako nam

pruža najpodrobnije sačuvano svedočanstvo o padu nekog cara.

Pedesetak godina posle samog događaja opisao ga je na preko

trideset današnjih stranica, kao opširnu digresiju unutar svoje

enciklopedije Jevreja, Tit Josif Flavije, vodeći jevrejski

pobunjenik protiv Rimljana šezdesetih godina prvog veka (pod

imenom Josif ben Matijas) koji je promenio stranu, političku ako

već ne versku, i završio gotovo kao rimski dvorski pisac. Za

Josifa Flavija Gajevo ubistvo bilo je božja kazna zato što je vređao

Jevreje i čak postavio sopstvenu statuu u Hramu. No, sudeći prema posrednim pojedinostima, Flavije je na stolu imao tekst o

onome što se dogodilo januara 41. godine koji je napisao neko

daleko bliži događaju.

Josifov zapis o ubistvu rečito govori o novom svetu politike

nastalom posle prvih avgusta, od dvorskih spletki preko praznih

parola stare senatorske elite i problema s nasleđivanjem do

opasnosti koje prete caru na prestolu. Što je još važnije, razne

procene, drevne i savremene, Gajevih mana i neuspeha, uzroka

njegovog ubistva i onoga što je usledilo dovode do važnog

pitanja: kako se stvarao ugled rimskih careva, kako se sudilo i

sudi njihovim uspesima i neuspesima i – što je možda najvažnije

– koliko nam karakteri i osobine, brakovi i ubistva pojedinačnih

vladara pomažu da shvatimo širu istoriju Rima pod carskom

vlašću.

Dakle, kako je Gaj ubijen, i zašto?



Šta je kod Gaja krenulo naopako?



Car Tiberije koji je 14. godine nove ere nasledio svog usvojitelja

Avgusta, naizgled glatko, tokom poslednje decenije svoje

vladavine sve se više povlačio i vreme je uglavnom provodio na

ostrvu Kapri, samo posredno u dodiru s prestonicom. Kad je Gaj

proglašen za cara posle Tiberijeve smrti 37. godine, sigurno je

delovao kao dobrodošla promena. Star samo dvadeset četiri

godine, polagao je čvrsto pravo na presto kakvom se bilo koji

pripadnik julijevsko-klaudijevske dinastije mogao samo nadati.

Njegova majka Agripina bila je Julijina kći, što znači Avgustova

rođena unuka. Njegov otac Germanik, kog su svi smatrali

budućim carem pre nego što je prerano i predvidivo sumnjivo umro – bio je Livijin rođeni unuk i unuk starije sestre cara

Avgusta. Zahvaljujući roditeljima Gaj je dobio pomalo neprijatni

nadimak Kaligula („Čizmica“) pod kojim je bolje poznat. Kao

malog vodili su ga u vojne pohode i oblačili ga u majušnu

vojničku uniformu, uključujući i malene vojne čizme (na

latinskom caligae).

Posle samo četiri godine vladavine ubila su ga tri vojnika

Pretorijanske garde, a to ubistvo bilo je krvavo i smušeno kao i

Cezarovo. U drevnom svetu ubistvo je bilo retko moguće s

bezbedne daljine. Često je iziskivalo da se priđe blizu žrtvi i

prospe dosta krvi. Kao što su i Cezar i Gaj otkrili, svakome na

vlasti pretila je najveća opasnost od onih kojima je dozvoljeno da

im priđu: od žena i dece, od telohranitelja, kolega, prijatelja i

robova. No, i razlika između ova dva ubistva je upadljiva, i znak

je promena između Republike i vladavine careva. Cezara su

izbole kolege senatori, na javnom skupu, pred očima naroda,

dok su predavali molbu. Gaja su kod kuće, samog u pustom

hodniku iskasapili pripadnici elitne jedinice kojoj je dužnost bila

da brani unutrašnju bezbednost režima. A kad je njegova žena s

kćerkicom u naručju došla i videla ga mrtvog, i one su ubijene.





68. Ova bista prikazuje Gaja u vojničkoj odeći s bogato ukrašenim

grudnim oklopom. Na glavi nosi venac od hrastovog lišća zvani

corona civica, odnosno građanska kruna koji se tradicionalno

dodeljivao Rimljanima koji spasu živote zemljaka u borbi.



Car je, objašnjava Josif Flavije, gledao neke nastupe na

Palatinu u okviru godišnje svetkovine u znak sećanja na cara

Avgusta zakazane na godišnjicu venčanja prvog carskog para.

Na kraju jutarnje predstave odlučio je da preskoči ručak – druga

verzija tvrdi da mu je bilo pomalo muka od noćašnje pijanke – i

da siđe sam iz pozorišta u svoje privatno kupatilo. Dok je išao

hodnikom između dva zdanja sve većeg „dvorskog kompleksa“

(već daleko prostranijeg od Avgustovih relativno skromnih

odaja), trojica pretorijanaca koje bi smo mi nazvali podo cirima,

napala su ga. Navodno su na ovaj čin njihovog vođu, Kasija

Hereju, naveli lični razlozi. On je često delovao kao carev agent,

mučitelj i siledžija, ali Gaj se navodno često javno rugao njegovoj feminiziranosti (najradije ga je nazivao „curicom“). Ovo je bila

njegova osveta.

Možda su zaveru podstakla i neka viša načela i možda je

imala širu podršku među vojnicima i senatorima, ili bar tako

kažu mnoge priče o Gajevim gnusnim zlodelima. Njegov incest

sa sestrom i planovi da proglasi svog konja za konzula postali su

ozloglašeni. Njegovi građevinski projekti, nastali iz čiste sujete,

bili su nešto između uvrede zakona prirode i besmislenog

razmetanja. (Zamislite ga, u prizoru koji opisuje više drevnih

pisaca, kako poskakuje na konju po putu napravljenom preko

mosta od čamaca u Napuljskom zalivu noseći grudni oklop

Aleksandra Velikog…) Ponizio je svoje hrabre vojnike primoravši

ih da love školjke po francuskoj obali. A njegova pakosna zloba

prema napaćenoj rimskoj aristokratiji postala je legendarna.

Jednom čuvenom prilikom iznenada je prasnuo u smeh na

večeri ležeći pored dvojice konzula. „Šta je toliko zabavno?“,

upitao je jedan učtivo. „Samo pomisao da je dovoljno da

klimnem glavom i da vas zakolju na licu mesta“, glasio je

odgovor. Da Hereja nije potegao bodež, neko drugi bi to učinio.

No, kakvi god da su bili motivi za atentat, on je bio znak nove

politike: udarna grupa koja dejstvuje iza zatvorenih vrata i

dinastičko ubistvo koje iziskuje da najbliža porodica žrtve podeli

istu sudbinu. Niko nije nasrnuo na ženu Julija Cezara. Takođe je

otkriveno da, uprkos Avgustovim uglavnom bezuspešnim

naporima da ukloni rimske legije iz politike, malobrojni vojnici

raspoređeni u gradu mogu da imaju ogromnu moć ako tako

odluče. Godine 41. nije samo grupa nezadovoljnih pretorijanaca

ubila jednog cara, Pretorijanska garda odmah je postavila

njegovog naslednika. Carevi najbliži telohranitelji, mala grupa

Germana plaćenika, izabrana jer se smatralo da ih kao varvare nije moguće potkupiti, takođe je odigrala krvavu ulogu u daljim

događajima.

Čim je vest o ubistvu procurila, Germani su dokazali svoju

brutalnu siledžijsku odanost. Jurili su po Palatinu i ubijali

svakoga za koga su posumnjali da je umešan u zaveru. Jedan

senator je posečen jer mu je toga bila poprskana životinjskom

krvlju od prinošenja žrtve ranije tog dana, pa su Germani

pomislili da je možda umešan u carevo ubistvo. Osim toga,

zlostavljali su ljude koji su ostali u pozorištu posle carevog

odlaska. Ta preostala publika bila je zabarikadirana u pozorištu

dok se nije umešao jedan dobri lekar. Došao je da leči ljude

ranjene posle atentata i uspeo je da evakuiše nedužne

posmatrače šaljući ih napolje pod izgovorom da će mu doneti

medicinski materijal.

Senat se u međuvremenu okupio u Jupiterovom hramu na

Kapitolu, tom velikom spomeniku Republici i razmenio zvučne

reči o kraju političkog ropstva i povratku slobode. Sto godina je

prošlo, izračunali su, otkako je sloboda izgubljena – verovatno

misleći da je prekretnica bila nagodba između Pompeja, Cezara i

Krasa 60. godine pre nove ere – pa je sada naročito povoljan

trenutak da se ta sloboda povrati. Konzul Gnej Sentije Saturnin

održao je vrlo dirljiv govor. On je isuviše mlad, priznao je, da

pamti Republiku, ali video je rođenim očima „zlo kojim tiranija

puni državu“. Nova zora osvanula je s Gajevim ubistvom: „Nema

više despota nad vama koji nekažnjeno uništava grad…

donedavno se tiranija hranila time što mi nismo ništa

preduzimali… Oslabljeni zadovoljstvom mira naučili smo da

živimo kao robovi Sada je naša prva dužnost da odamo najviše

počasti onima koji su ubili tiranina.“ Ovo je zvučalo upečatljivo,

ali ispostavilo se da je šuplje. Dok je govorio, Saturninu je na ruci bio pečatni prsten s Gajevom glavom. Jedan posmatrač,

primetivši nesklad između reči i nakita, prišao mu je i otkinuo

mu prst.

U svakom slučaju, ta predstava odigrana je prekasno.

Pretorijanska garda, koja nije cenila sposobnosti senata i nije

želela povratak Republike, već je odabrala novog cara. Priča kaže

da se, uplašen nasiljem i metežom, Gajev pedesetogodišnji stric

Klaudije sakrio u jedan mračni prolaz. No, pretorijanci su ga

brzo pronašli i, mada se plašio da će i njega ubiti, izvikali su ga

za cara. Zbog bliskog srodstva s Livijom i Avgustom bio je

prihvatljiv kandidat koliko i bilo ko drugi, a prikladno se našao

na licu mesta.

Usledili su napeti pregovori, pažljive izjave za javnost i

neprijatne odluke. Klaudije je svim pretorijancima darovao

velikodušnu sumu novca: „Prvi car koji je upotrebio mito da

obezbedi odanost vojske“, zajedljivo je napisao Svetonije, kao da

Avgust nije radio to isto. Senatori su odustali od ideje

republikanske slobode i uskoro su tražili samo da Klaudije

zvanično prihvati presto od njih dok se većina razbežala u

bezbednost svojih seoskih imanja. Umesto „najviših počasti“,

Hereja i jedan njegov saučesnik su pogubljeni, a savetnici novog

cara oštro su tvrdili da, iako je njihovo delo bilo sjajno,

nelojalnost mora biti kažnjena kako bi se obeshrabrili budući

pokušaji. Klaudije je i dalje tvrdio da vlada preko volje, da nije

želeo da se popne na presto. Možda je to bilo tačno, ali

razmetanje time bilo je često koristan paravan za nemilosrdnu

ambiciju. Uskoro su se vajari širom rimskog sveta uskladili s

vremenom i užurbano su prepravljali sada suvišne Gajeve biste

kako bi makar donekle ličile na njegovog starog strica, novog

cara.

Ti događaji su živopisne slike politike rimske autokratije

skoro trideset godina posle Avgustove smrti. Prazne reči senata

o obnovi Republike samo dokazuju da je stari sistem vlasti

otišao zauvek i ostao jedva nešto više od nostalgične maštarije

onih koji ga nikad nisu iskusili. Kao što nagoveštava Josif

Flavije, onaj ko naglas zagovara povratak republikanske vlasti

dok na ruci nosi carev portret ne razume šta je to republikanska

vlast. Zbrka i nasilje posle atentata ne samo što pokazuju kako se

lako mirno jutro u pozorištu pretvorilo u krvoproliće, nego

ukazuje i na raznovrsne razlike u političkim stavovima senata,

vojnika i običnih ljudi. Bogati i moćni većinom su slavili

tiraninovu smrt. Sirotinja je pak oplakivala smrt svog heroja.

Flavije naročito grdi ludost žena, dece i robova „nevoljnih da

private istinu“ koji su radosno poverovali da je Gaj izlečen i da

šeta po Forumu. Jasno je da se oni koji su se radovali njegovoj

smrti nisu slagali o tome šta treba dalje da se dogodi. Mnogo

više njih uopšte nije želelo da im ubiju cara.

Te razlike u mišljenjima potkopavale su uvrežene stavove i

podsticale neka velika istorijska pitanja. Da li je Gaj zaista bio

čudovište kakvim ga uporno prikazuju? Da li se običnom

narodu, kao što kaže Flavije, dopadao car koji je navodno bio

široke ruke prema masi – jednom prilikom, pričalo se, stajao je

na vrhu jedne zgrade na Forumu i doslovno bacao novac na

prolaznike? Možda je bilo tako, ali postoje snažni razlozi da

sumnjamo u većinu uobičajenih priča o zlom Gaju koje smo

nasledili.





69. Klaudije na ovom portretu izgleda pomalo nezgrapno, naročito

kosa, zbog promene identiteta. Gajeva glava prerađena je u glavu

njegovog naslednika. To je lep simbol brisanja prethodnog režima i

nagoveštaj da između pojedinaca ima manje razlika nego što

mislimo.



Neke takve priče jednostavno su neuverljive. Ako ostavimo

po strani predstavu u Napuljskom zalivu, da li je Gaj zaista u

Rimu izgradio veliki most od Palatina do Kapitola od kog nije

ostalo nikakvih pouzdanih tragova? Gotovo sve priče koje

znamo napisane su godinama posle Gajevog ubistva, a one

najstrašnije deluju sve slabije što se podrobnije preispituju. Ona

o školjkama možda se zasniva na zabuni zbog latinske reči

musculi, koja znači i školjke i vojničke kolibe. Možda su vojnici

zapravo rasklapali privremeni logor, a ne lovili školjke? A incest

se prvi put spominje tek krajem prvog veka nove ere, a najjasniji

dokaz je po svemu sudeći Gajeva velika tuga zbog smrti sestre

Druzile, što teško da je neoboriv dokaz seksualnog odnosa. Ideja nekih savremenih pisaca da su njegove večernje zabave bile

orgije s njegovim sestrama „pod“ njim, a njegovom ženom

„odozgo“ zasnivaju se samo na pogrešnom prevodu Svetonija

koji je govorio o položaju mesta – „viša“ i „niža“ – za rimskom

trpezom.

Bilo bi naivno verovati da je Gaj bio bezazleni dobroćudni

vladar, duboko neshvaćen ili uporno pogrešno predstavljan. No,

bez obzira na to kakvo zrnce istine sadrže, teško je oteti se utisku

da su priče o njemu nerazmrsiva mešavina činjenica,

preterivanja, svesnog pogrešnog tumačenja i običnih

izmišljotina, uglavnom stvorena posle njegove smrti a sve u

korist novog cara Klaudija čije se zakonsko pravo na presto

delimično temeljilo na ideji da je njegov prethodnik s pravom

uklonjen. Kao što je bilo u interesu Avgusta da prikaže Marka

Antonija kao zlikovca, tako je u interesu Klaudijevog režima i

njegovih potčinjenih koji su želeli da se udalje od prošlosti da,

bez obzira na istinu, blate Gaja. Drugim rečima, Gaj je možda

ubijen jer je bio čudovište, ali je jednako moguće da je pretvoren

u čudovište jer je bio ubijen.

No, hajde da ostavimo sve sumnje po strani i pretpostavimo

da su priče potpuno tačne, da je običan narod bio naprosto

naivan i da je Rimom vladao ludi sadista, nešto između

kliničkog psihopate i Staljina. Činjenica je da Gajevo ubistvo,

osim što je potpuno jasno stavilo do znanja da su carevi postali

trajna pojava, nije imalo gotovo nikakvog uticaja na dugu

istoriju carske vladavine. To je ubicama iz 41. godine nove ere

bilo zajedničko s ubicama iz 44. godine pre nove ere koji su ubili

jednog autokratu (Julija Cezara) i završili s drugim (Avgustom).

Uprkos silnom uzbuđenju nastalom zbog Gajevog ubistva,

uprkos napetosti, nesigurnosti trenutka i koketiranju s republikanizmom – kratkim koliko i nerealnim – na kraju je na

presto došao novi car ne previše različit od prethodnog. Klaudije

možda uživa bolji posmrtni ugled učenog čoveka nego Gaj zato

što nije bilo u tako očiglednom interesu njegovog usvojenika i

naslednika Nerona da kalja uspomenu na njega. No, ako se

površina zagrebe, otkrićemo da je Klaudije imao mračni dosije

surovosti i zločina (trideset pet senatora od ukupno oko šest

stotina, kao i trista konjanika pogubljeno je za vreme njegove

vladavine, kaže jedan drevni spisak), a popunio je isto

upražnjeno mesto u rimskoj strukturi moći.

To je jedna poruka prerade portreta ubijenog cara. Sigurno ih

je delimično podstakao ekonomski zdrav razum. Vajar koji je

gotovo dovršio Gajevu bistu januara 41. godine svakako nije

želeo da baci novac i vreme uložene u beskorisni portret

svrgnutog vladara; mnogo je bolje da ga hitno preradi u lik

novog čoveka na prestolu. Neke promene možda su bile i oblik

simboličnog uklanjanja. Rimljani su često pokušavali da uklone

tragove onih koji su pali u nemilost, rušili su im kuće, obarali

njihove statue i brisali njihova imena s javnih natpisa (često

grubim udarcima dleta koji su upravo privlačili pažnju na imena

namenjena zaboravu). No, druga poruka, umnogome slična onoj

iz priče o Avgustu i gavranovima, jeste da su carevi međusobno

mnogo sličniji nego što se razlikuju i da su potrebna samo

površna prilagođavanja da se jedan pretvori u drugog. Atentati

su manji prekidi u velikoj priči o carskoj vladavini.



„Dobri carevi“ i „zli carevi?“

Uobičajena priča o gotovo dva stoleća autokratije od Tiberija do

Komoda, o tih četrnaest careva i tri carske dinastije,

usredsređena je na vrline i mane čoveka na prestolu i njegovu

upotrebu i zloupotrebu autokratske vlasti. Teško je zamisliti

rimsku istoriju bez Nerona koji „gudi dok Rim gori“ (preciznije,

neodgovorno svira liru dok ogromni požar guta grad 64.

godine), bezuspešno pokušava da udavi rođenu majku u

sklopivom čamcu (čudnovata mešavina domišljatosti,

svireposti i besmisla) ili muči hrišćane, kao da je on kriv za

veliki požar i prvi od povremenih izliva nasilja Rimljana protiv

nove religije. No, Neron je samo jedan primer širokog repertoara

različitih verzija carskog sadizma.

Car Komod, obučen kao gladijator koji plaši senatore u prvim

redovima sedišta u Koloseumu mašući pred njima odsečenom

nojevom glavom često se koristi kao sažet prikaz besmislenog

sadizma iskvarene autokratije. Jedan očevidac opisujući taj

događaj priznaje da se prestravio, ali da je istovremeno bio na

ivici smeha, pa je otkinuo malo lovorovog lišća s venca na glavi i

strpao ih u usta da priguši kikot. Ludosti samotnjaka Tiberija u

bazenu na Kapriju gde je navodno upotrebljavao dečake

(„ribice“) da mu u vodi grickaju genitalije ukazuju na

zloupotrebu carske moći u seksualne svrhe – ti prizori zlurado

su prikazani u lmu Kaligula reditelja Tinta Brasa iz 1979. Još

jezivija je priča o tome kako je Domicijan pretvorio sadizam u

samotnu razonodu. Pričalo se da se zatvarao sam u sobu i

satima mučio muve ubijajući ih pisaljkom. „Ima li nekoga sa

carem?“, neko je jednom upitao. „Nema ni muve“, glasio je

domišljati odgovor jednog dvoranina.

Bilo je i primera izuzetnih carskih vrlina. Filozofske misli u

knjizi Marka Aurelija Samom sebi, koliko god zvučale kao kliše („Ne ponašaj se kao da ćeš živeti deset hiljada godina. Smrt ti je

za vratom“) i danas imaju mnogo poklonika, kupaca i

zagovornika, od stručnjaka za samopomoć do bivšeg

predsednika SAD Bila Klintona. Herojski zdrav razum cara

Vespazijana, Domicijanovog oca, takođe zaslužuje da bude

opštepoznat. Došavši na presto 69. godine posle rasipnog

Nerona, navodno je oštroumno upravljao carskim nansijama,

pa je čak uveo porez na mokraću, ključni sastojak u drevnoj

industriji pranja rublja i obrade tkanina. Gotovo je sigurno da

nikad nije izgovorio oštru šalu o toj temi: „Pecunia non olet“

(„Novac ne zaudara“) koja mu se često pripisuje, ali šala lepo

opisuje njegov duh. Bio je poznat i po tome što je nipodaštavao

carsku pretencioznost, uključujući i sopstvenu. „Tako mi i treba

kad sam blesavi starac i želim trijumf u mojim godinama“,

navodno je rekao na kraju svog trijumfa 71. godine pošto je čitav

dan prestajao u truckavim kolima u šezdeset prvoj godini.

Ti carevi su neki od najživopisnije opisanih likova rimskog

sveta. No, sitne primamljive pojedinosti o njima, od načina na

koji su nosili togu do ćelavosti, mogu da nas skrenu s važnijih

pitanja koja smo već nazreli ispod priče o Gaju. Koliko je korisno

posmatrati rimsku istoriju u okvirima carskih biogra ja ili

podeliti priču o carstvu na delove veličine cara (ili dinastije)?

Koliko su tačne uobičajene slike tih vladara koje su dospele do

nas? Šta tačno objašnjava careva narav? Koliko su bile važne, i za

koga, osobine čoveka na prestolu?

Drevni biogra , istoričari i politički analitičari svakako su

verovali da je to veoma važno i zbog toga su se usredsređivali na

mane i neuspehe, na licemerje i sadizam tih avgusta, a ponekad

na njihovo nepokolebljivo strpljenje i tolerantnu dobroćudnost.

Svetonije u svojoj knjizi Dvanaest rimskih careva od Julija Cezara do Domicijana, uključujući i trojicu koji su kratko vladali 68. i

69. godine, naročito ističe te rečite lične anegdote koje sam

upravo navela i poklanja veliku pažnju dijagnostičkim

pojedinostima carskih navika u jelu, načina oblačenja,

seksualnog života i domišljatih izjava, od šala do poslednjih reči.

Tu možemo da saznamo mnogo o Tiberijevim aknama,

Klaudijevom rđavom varenju i Domicijanovoj navici da odlazi

na plivanje s prostitutkama.

Čak i mnogo inteligentniji Publije Kornelije Tacit uživao je u

takvim ličnim pojedinostima. U svojim zapisima o prve dve

carske dinastije, zaključno s Domicijanom, Tacit, uspešni

senator i cinični istoričar, iznosi najoštriju analizu političke

korupcije koja je do nas stigla iz drevnog sveta – mada napisanu

iz bezbedne vremenske udaljenosti vladavine cara Trajana

početkom drugog veka nove ere. Svakako je umeo da sagleda

širu sliku. Prva rečenica njegovih Anala (ili Hronika), istorije

julijevsko-klaudijevskih careva od Tiberija do Nerona, zvuči

jednostavno: „Urbem Romam a principio reges habuere.“ („Od

početka su kraljevi vladali gradom Rimom.“) U samo šest

latinskih reči neposredno je osporio ideološki temelj režima i

stav da carevi nisu monarsi u starom smislu reči. No, Tacit se

redovno oslanja na karakter i zločine pojedinaca na prestolu. Na

primer, od pokušaja ubistva Neronove majke Agripine u

sklopivom čamcu ulepšavanjem je stvorio sablasnu baroknu

priču uključujući i jednu jezivu pojedinost ljudske naivnosti i

carske nemilosrdnosti. Dok je Agripina hrabro plivala ka obali,

njena služavka koja se davila pokušala je da spasi sopstvenu

kožu vičući da je ona careva majka; ova očajnička laž samo se

postarala da je Neronovi ljudi odmah ubiju.

Znatan deo velike tradicije modernog pisanja o rimskim

carevima usredsređen je na sličan način na karaktere careva,

dobre i rđave. Reči Edvarda Gibona, čije delo Opadanje i pad

Rimskog carstva je objavljivano u nastavcima od 1776, imale su

ogroman uticaj na stavove brojnih naraštaja kasnijih istoričara.

Pre nego što se poduhvati glavne teme svoje knjige, Gibon

kratko govori o ranijem periodu vladavine jednog čoveka, od

Tiberija do Komoda, i izdvaja careve iz drugog veka nove ere kao

vredne pohvale. Njegov nezaboravni aforizam, oblikovan sa

samouverenošću tipičnom za osamnaesti vek, i danas se često

navodi: „Kad bi od nekoga zatražili da odredi istorijski period u

kom su uslovi života ljudske vrste bili najsrećniji i najnapredniji,

svakako bi bez oklevanja naveo onaj između Domicijanove smrti

i Komodovog dolaska na vlast“, drugim rečima period koji

mnogi od tada zovu vremenom „dobrih careva“: Nerva, Trajan,

Hadrijan, Antonin Pije, Marko Aurelije i Lucije Ver.

To su bili vladari, nastavlja Gibon, čiji karakteri i autoritet

„izazivaju nevoljno poštovanje“ i koji su se „radovali slici

slobode“. Žalili su jedino, završava Gibon, što su znali da će

uskoro neki nedostojni naslednik („neki razuzdani golobradi

momak ili neki ljubomorni tiranin“) uskoro uništiti sve, kao što

su njihovi prethodnici gotovo do jednoga radili prošlosti:

„mračni nepopustljivi Tiberije, besni Kaligula, nejaki Klaudije i

svirepi Neron… i krotki nečovek Domicijan.“

Gibon je ovim majstorski sažeo gotovo dva veka rimske

istorije. On je živeo u doba kada su istoričari donosili sudove

„bez oklevanja“ i bili su spremni da veruju da bi rimski svet bio

bolje mesto za život nego njihov. Takav stav je inače i

zavaravajući, i to iz nekoliko razloga. Nije lako razne vladare

uklopiti u nekakvu uobičajenu stereotipnu sliku. Sam Gibon priznaje – u rečenicama koje se sada retko navode jer kvare

sjajnu samouverenost njegovog aforizma – da je jedan od

njegovih ljubimaca, Hadrijan, umeo da bude sujetan, mušičav i

svirep, da je bio ljubomorni tiranin koliko i izuzetan vladar.

Gibon je sigurno znao priču o tome kako je Hadrijan pogubio

arhitektu zbog neslaganja o projektu zgrade; ako je istinita, onda

je to primer carske zloupotrebe dostojan Gaja.

A neki moderni obožavaoci nežnog lozofa-cara Marka

Aurelija manje bi mu se divili kad bi razmislili o tome koliko je

surovo ugnjetavao Germane, što je ponosno prikazano

prizorima iz bitaka na njegovom okruglom stubu koji i danas

stoji u centru Rima; iako manje poznat, stub je očigledno

postavljen da bude suparnik Trajanovom i pažljivo je izgrađen

da bude jedva malo viši (vidi tablu 10).





70. Tipičan prizor rimskog nasilja sa stuba Marka Aurelija. Vezani

germanski zarobljenici poređani su i pogubljeni jedan po jedan.

Glava na zemlji, odmah do tela, posebno je gnusna.



Postoji takođe i teškoća razabiranja činjenica od mašte na

kakvu nailazimo u raznim pričama o Gajevim zlodelima. Mnoge

drevne priče o carskim prestupima svakako pružaju

nezaboravan uvid u rimske strahove, sumnje i predrasude. Kako

su tačno rimski pisci zamišljali da zli carevi otkrivaju svoje zlo

govori nam neizmerno mnogo o rimskim, kulturnim

pretpostavkama i moralu uopšte, od posebnog drhtaja

uzbuđenja koji se vezivao – a vezuje se i danas – za seks u

bazenima, do mnogo čudnovatijih prigovora zbog surovosti

prema muvama (verovatno znaka da na svetu nije bilo ničega

toliko nevažnog da Domicijan ne bi stvorio sebi hobi nanoseći mu zlo). No, kao dokazi za stvarnost carske vladavine zapisi

ostaju mešavina tačnog izveštavanja, preterivanja i nagađanja

koju je gotovo uvek nemoguće razmrsiti.

Šta se događalo iza zatvorenih vrata palate obično je bilo

tajna. Neke činjenice bi procurile, izdavana su neka saopštenja

za javnost, ali najviše su cvetale teorije zavere. Tragična nesreća

na moru lako je pretvorena u neuspeli pokušaj ubistva (a kako je

Tacit uopšte znao za bezumni rizik Agripinine sluškinje?).

Postojalo je i obilje onoga što mi nazivamo urbanim legendama.

Manje-više istovetne anegdote i naoko spontane dosetke

pojavljuju se u biogra jama različitih vladara. Je li Domicijan ili

Hadrijan suvo primetio da niko ne bi poverovao da se kuje

zavera protiv cara dok ga ne pronađu mrtvog? Možda su obojica

to kazala. Možda je Domicijan to smislio, a Hadrijan ponovio. A

možda je to bilo zgodan kliše o opasnostima visokog položaja

koji je mogao da se pripiše bilo kom vladaru.

Šire posmatrano, politika promene režima imala je velikog

uticaja na to kako je istorija upamtila svakog cara jer su carske

karijere i ličnosti preoblikovane da bi poslužile interesima onih

koji su došli za njima. Osnovno pravilo rimske istorije bilo je da

se ubijeni vladari poput Gaja prikažu kao čudovišta. Oni koji su

umrli u postelji, a nasledili su ih sinovi, biološki ili usvojeni,

hvaljeni su kao velikodušni i dobroćudni carevi odani uspehu

Rima koji sebe nisu shvatali preozbiljno.

To je nedavno podstaklo nekoliko hrabrih revizionističkih

pokušaja rehabilitacije nekih najozloglašenijih carskih

čudovišta. Jedan broj savremenih istoričara prikazuje naročito

Nerona više kao žrtvu propagande avijevske dinastije, naročito

Vespazijana koji ga je nasledio, nego kao ubicu majke i palikuću

obuzetog samim sobom koji je navodno podmetnuo veliki požar 64. godine ne samo da bi uživao u prizoru, nego i da bi raščistio

prostor za svoju ogromnu novu palatu, Domus aurea („Zlatna

kuća“). Čak i Tacit priznaje, naglašavaju rehabilitatori, da je

Neron sproveo delotvorne mere pomoći onima koji su posle

požara ostali bez krova nad glavom, i da navodna raskoš njegove

nove palate prepune svakovrsnih luksuza (uključujući i

trpezariju koja se okreće) nije sprečila štedljivog Vespazijana i

njegove sinove da se usele u jedan deo. Osim toga, tokom

dvadeset godina posle Neronove smrti 68. godine najmanje

trojica lažnih Nerona, sa sve lirama, pojavili su se u istočnim

delovima carstva i pokušali da osvoje vlast tvrdeći da su carevi,

još živi uprkos brojnim izveštajima o njegovom samoubistvu.

Brzo su uklonjeni, ali ta obmana nam kaže da su se u nekim

delovima rimskog sveta Nerona sećali s toplinom; niko ne teži

vlasti pretvarajući se da je car kog su svi mrzeli.

Ova istorijska sumnjičavost je zdrava, ali previđa nešto

važnije: kakvi god da su bili stavovi Svetonija i drugih drevnih

pisaca, osobine i karakteri pojedinačnih careva nisu bili naročito

važni većini žitelja carstva niti suštinskoj strukturi rimske

istorije i njenih glavnih događaja.

To je verovatno bilo važno nekim pripadnicima prestoničke

elite, carevim savetnicima, senatu i dvorskom osoblju.

Svakodnevni rad sa šiparcem Nervom sigurno je bio tegobniji

nego s Klaudijem pre ili Vespazijanom posle njega. Osim toga,

odsustvo Tiberija koji se povukao na Kapri ili Hadrijana koji je

često putovao (bio je iskusan putnik i više je boravio u

inostranstvu nego kod kuće) sigurno je imalo uticaja na

administraciju i one neposredno povezane s njom – uključujući i

Svetonija koji je kratko vreme radio u Hadrijanovom

sekretarijatu.



71. Deo ukrasa Neronove Zlatne kuće. Preživeli delovi, uglavnom

sačuvani unutar temelja kasnije podignutih Trajanovih termi, vrlo

su upečatljivi, ali nisu dorasli pisanim opisima. Uprkos raznim

optimističnim tvrdnjama nisu otkriveni pouzdani ostaci obrtne trpezarije. Sasvim je moguće da su sačuvani ukrasi koji su toliko

uticali na renesansne umetnike (koji su kopali naročito da bi ih

kopirali) pripadali prostorijama za poslugu.



No, izvan ovog uskog kruga, a svakako izvan grada Rima u

kom su posledice carske velikodušnosti mogle da kapnu do

muškarca ili žene na ulici, uglavnom je bilo svejedno ko sedi na

prestolu, kakve su njegove lične navike i nedostaci. Nema

nikakvih znakova da je carev karakter iole značajno uticao na

osnovni obrazac uprave kod kuće i preko mora. Ako su Gaj,

Neron ili Domicijan zaista bili neodgovorni ludi sadisti kao što

ih prikazuju, to gotovo uopšte nije uticalo na rad rimske politike

i carstva iza zvučnih anegdota. Ispod skandaloznih priča i glasina o sodomiji (koje zamračuju koliko i oživljavaju sliku),

daleko od pažljivo osmišljenih Gibonovih aforizama, postojali

su izuzetno čvrsta struktura vladavine i – kao što ćemo videti –

izuzetno stabilan niz problema i napetosti tokom čitavog ovog

perioda. To je ono što moramo da shvatimo kako bismo

razumeli carsku vladavinu, a ne lične svojstvenosti vladara. Na

kraju krajeva, nijedan konj ipak nije bio imenovan za konzula.



Promene na vrhu



Ovo što smo izneli ne znači da je sve ostalo isto između 14. i

192. godine nove ere. U tom periodu silno se proširila palata,

središte carske moći; broj osoblja carske administracije narastao

je do neprepoznatljivosti, a infrastruktura je postala daleko

zamršenija. Osim toga, početkom drugog veka nove ere car je

počeo mnogo drugačije da izgleda svojim podanicima.

Prvi Avgust upadljivo je (bio je to svakako deo predstave)

živeo manje-više jednako kao tradicionalna rimska aristokratija.

No, decenijama kasnije carevi su živeli u raskoši kakve nije bilo u

zapadnom svetu. Rimski grad Pompeja pruža nam jasnu sliku

razmera ovih promena. U drugom veku pre nove ere najveća

kuća u Pompeji (poznata sada kao Faunova kuća po bronzanoj

statui razigranog fauna ili satira pronađenoj tamo) bila je

otprilike veličine palata nekih kraljeva istočnog Sredozemlja

koji su ugrabili ili dobili delove teritorija Aleksandra Velikog. U

drugom veku nove ere „vila“ (kako se danas ublaženo naziva)

koju je Hadrijan izgradio u Tivoliju, nekoliko kilometara od

Rima, bila je veća od čitave Pompeje. Hadrijan je zatim za sebe

stvorio minijaturno Rimsko carstvo, s kopijama najvećih carskih spomenika i znamenitosti – od egipatskih vodenih

tokova do čuvenog Afroditinog hrama u gradu Knidosu s još

čuvenijom statuom nage boginje.

U međuvremenu je nekoliko kuća koje je Avgust koristio na

Palatinu izraslo u pravu palatu. Neron je među ranim carevima

bio najozloglašeniji zbog sklonosti prema raskošnom prostoru

za stanovanje. Njegova Zlatna kuća bila je remek-delo luksuza i

tehnike, ali i njena veličina bila je jednako upečatljiva. Stambene

prostorije i parkovi protezali su se, pričalo se, preko pola grada,

otprilike kao da je stolećima kasnije Versajska palata zauzela

centar Pariza. Nezadovoljnici su smislili domišljate gra te.

„Čitav Rim postao je jedna kuća. Bežite u Veje, građani“,

nažvrljao je jedan obešenjak osvrnuvši se na predlog iznesen

stolećima ranije, posle invazije Gala 390. godine pre nove ere, da

Rimljani treba da napuste svoj grad i nasele se u nekadašnjem

neprijateljskom etrurskom gradu. No, koliko god da je bila

kontroverzna Neronova „invazija“ Rima, njegove ogromne

građevine postavile su obrazac za budućnost.





72. Skulptura krokodila unela je egipatski prizvuk u ukrasni bazen

Hadrijanove vile u Tivoliju. Ova vila bila je još raskošnija od

Neronove Zlatne kuće. Neronu ovakvo preterivanje nije prošlo, ali

Hadrijanu jeste, uglavnom zato što je njegova građevina bila manje-

više skrivena u okolini grada i nije se činilo da preuzima sam grad

Rim.



Krajem prvog veka nove ere carevi su uživali u novim

raskošnim prigradskim imanjima duž većeg dela oboda grada

(bile su to mešavine palata i parkova za uživanje poznate kao

horti, odnosno vrtovi), a preuzeli su manje-više čitav Palatin za

svoje glavno sedište, odnosno „palatu“ (po nazivu brda Palatin).

Palata je sada obuhvatala dvorane za audijencije, zvanične

trpezarije, prijemne odaje, kancelarije, kupatila i stambene

prostorije za porodicu, osoblje i robove – a tik uz zadnji ulaz

simbolično blizu, bila je lažna „Romulova koliba“ iz koje je Rim

nekada davno nastao. Palata nije bila samo potpuno vidljiva – mnogospratna, nadnosila se nad gradom – nego je potpuno

prekrila zemljište Palatina, vekovima omiljenog mesta senatora

za život. Tu se nekada nalazila Ciceronova glavna gradska kuća,

kao i Klodijeva i mnogih drugih istaknutih političara Republike.

Gotovo da nema jasnijeg simbola promene ravnoteže moći u

Rimu od činjenice da su najbolji ostaci ti starih palatinskih kuća

pronađeni u temeljima kasnije podignute palate i da su se elitne

porodice, istisnute iz svoje omiljene četvrti, najčešće selile na

brdo Aventin, koje je u rano doba rima bilo tvrđava radikalnih

plebejaca.

Sa širenjem carske palate uporedo se širila i carska

administracija u srcu carstva. Malo se zna o tome kako je osoblje

prvog Avgusta bilo organizovano, ali verovatno je to bila šira

verzija domaćinstva bilo kog vodećeg senatora iz prethodnog

veka: veliki broj robova i bivših robova u raznovrsnim

svojstvima, od čistača do sekretara, a porodica i prijatelji služili

su kao savetnici i osobe od poverenja kojima su se iznosile ideje

na proveru. Takav utisak svakako ostavlja velika zajednička

grobnica (takozvani columbarium, odnosno „golubarnik“)

otkrivena 1726. na Apijevom putu. U njoj je prvobitno počivao

pepeo više od hiljadu Livijinih robova i bivših robova, a na

malim tablama bila su ispisana njihova imena i zanimanja.

Sačuvani ostaci govore nam ponešto o njenom osoblju: pet

lekara i medicinski nadzornik, dve babice (verovatno za ostatak

domaćinstva), slikar, sedam krojačica (možda su i samo krpile),

sluge za spavaću sobu (capsarius, verovatno drevni ekvivalent

„nosača tašne“), organizator trpeze i evnuh (dužnost

nepoznata). Ovo deluje kao robovsko osoblje koje je svaka

aristokratkinja morala da ima, samo u daleko većim

razmerama. Gde su oni svi živeli nije sasvim jasno. Teško da su mogli da se smeste u kuće carskog para na Palatinu i verovatno

su spavali negde drugde.

Do vremena Klaudija, trideset godina kasnije, nastala je za

cara vezana administrativna organizacija potpuno drugačijih

razmera i nivoa zamršenosti. Niz odseka ili odeljenja stvoreno je

da se bavi različitim stranama uprave: posebne kancelarije za

prepisku na grčkom i na latinskom, kancelarija za pregled molbi

podnesenih caru, služba računovodstva, osoblje za pripremu i

organizaciju pravnih slučajeva u kojima je sudio car. Sve su to

uglavnom radili robovi, njih stotine, a rukovodili su upravnici

odeljenja, u početku obično bivši robovi – pouzdani

administratori čija je odanost caru bila manje-više zajamčena.

No, kad je ogromna moć koju su ti ljudi imali postala neka vrsta

skandala među tradicionalnom elitom, kao upravnike zamenili

su ih vitezovi. Senatori nikad nisu voleli da ih nadmaši moćni

služinski donji stalež koji se razmeće (kako su to oni videli)

iznad mesta koje im pripada.

Ovo prilično deluje kao savremena državna služba, ali u

jednoj važnom smislu to nije bila. Nema znaka jasno određene

hijerarhije među upravnicima odeljenja, stepenovanja položaja,

kvali kacija i ispita koje danas povezujemo sa modernim

zapadnim ili drevnim kineskim pojmom državnog aparata.

Koliko znamo, sve se i dalje zasnivalo na strukturi staromodnog

domaćinstva koje ima robove kakvo je bilo na primer

Ciceronovo, mada daleko brojnije. No, takođe ukazuje na drugu

stranu carevog posla koja se često zaboravlja među pričama o

raskoši i preterivanju: na administraciju.

Većina rimskih vladara provodila je više vremena za radnim

stolom nego za trpezom. Od njih se očekivalo da rade na poslu,

da budu viđeni kako vrše praktičnu vlast, da odgovaraju na molbe, da rešavaju sporove širom carstva i da presuđuju u

osetljivim sudskim slučajevima, čak i u onim koji na prvi pogled

(mada ne i uključenim stranama) deluju prilično beznačajno.

Jednom prilikom, objašnjava dugački natpis, prvi Avgust morao

je da presudi u slučaju tuče na Knidosu, ostrvu s kog je stigla

čuvena Afrodita, na jugozapadnoj obali današnje Turske. Bila je

to gadna lokalna tuča u kojoj je jedan učesnik poginuo tako što

ga je u glavu pogodila noćna posuda koju je rob slučajno ispustio

kroz prozor kuće, mete napada „žrtve“. Ko je kriv, morao je

Avgust da odluči, napadač, rob koji je ispustio noćnu posudu ili

njegov vlasnik?

Pomoć sve brojnijeg osoblja omogućavala je caru da rešava

mnoge ovakve slučajeve; vreće pisama stizale su u poštansku

sobu palate, dolazile su povorke izaslanika, a svi su očekivali da

im car odgovori ili ih primi. U tom smislu sve je ličilo na

savremenu državnu administraciju, jer su sigurno grupe robova

i bivših robova čitale dokumenta, savetovale caru odgovarajuće

poteze i nesumnjivo pravile nacrte mnogih odluka i odgovora.

Realno posmatrano, dobar deo pisama „od cara“ koje su dobijale

lokalne zajednice u provincijama i ponosno ih isticale u trajnom

obliku na bronzi ili mermeru on je najverovatnije samo odobrio

klimanjem glave i overio svojim pečatom. No, možda to

primaocima nije ni bilo važno.

Većina žitelja provincija, pa čak i Italije imala je krajnje

nejasnu ideju o tome kako izgleda carska palata i kako careva

administracija dejstvuje. Samo mali broj ljudi video je cara

uživo. No, svi su svuda viđali njegove slike, na novčićima u

svojim kesama, na portretima koji su i dalje preplavljivali rimski

svet. Atmosfera se nije razlikovala od bilo koje moderne

diktature u kojoj vladarevo lice gleda sa svakog izloga, ugla ulice i državne ustanove. Carev lik čak se ponekad pojavljivao u

jestivom obliku, utisnut na biskvite deljene prilikom prinošenja

žrtvi, što nam objašnjava nekoliko sačuvanih kalupa. Štaviše,

jedan nastavnik, učeni čovek i dvoranin iz drugog veka nove ere,

Marko Kornelije Fronton, u pismu svom najistaknutijem

učeniku Marku Aureliju smatra da se širenjem carskih slika

treba ponositi, mada je pomalo prezriv prema umetničkom daru

koji pokazuju spontane inicijative običnog naroda. „Na svim

bankama, radnjama, krčmama, zabatima, kolonadama i

prozorima“, napisao je, „izloženi su tvoji portreti, mada su

naslikani, izvajani i izrezbareni rđavo, u grubom, gotovo

bezvrednom stilu.“

Carevo lice bilo je svuda, ali moglo je biti prikazivano vrlo

različito. Samo čovek koji žmuri ne bi zapazio dramatičnu

promenu vladarskog izgleda početkom drugog veka. S

Hadrijanovim dolaskom na presto 117. godine, posle više od sto

godina carskih portreta bez brade i brkova (ponekad su

prikazivani neobrijani ako su bili u žalosti), carevi su počeli da

se prikazuju s punom bradom, i to je potrajalo do kraja veka i

dosta posle kraja perioda koji obuhvata ova knjiga. To je

pouzdan način datiranja svih onih carskih glava nanizanih u

muzejskim policama: ako su bradate, nastale su posle 117.

godine.





73. Hadrijanova glava od pozlaćene bronze s karakterističnom

bradom. Nekada je bila izložena u gradiću Veleji, blizu današnje

Parme u severnoj Italiji.



Ta promena nije mogla biti samo modna mušica niti, kako je

jedan drevni pisac predvidivo nagađao, način da Hadrijan

sakrije bubuljice. No, razlog i dalje nije sasvim jasan. Je li to bio

pokušaj oponašanja grčkih lozofa iz prošlosti? Za Hadrijana se

znalo da je poštovalac grčke kulture, baš kao i lozofski

nastrojeni Marko Aurelije. Da li je to onda bio pokušaj

intelektualizacije rimske carske vlasti, novog načina

predstavljanja u grčkim terminima? Ili pak ta promena ukazuje

na suprotan pravac, na sećanje na grube vojnike najranijeg

Rima, starije čak i od vremena Scipiona Barbata u kom je bradati

Rimljanin već bio neobična pojava? To je nemoguće utvrditi, a

nijedan sačuvani drevni dokument ne objašnjava te brade. No,

one u najmanju ruku nagoveštavaju da je u palati neko temeljno razmišljao o carskoj slici u javnosti, pa i o bradi, i da je, iz kakvog

god razloga, bio spreman da raskine s tradicijom.

Koliko god da su bile važne i vidljive ove promene, osnovna

struktura carske vlasti kako ju je uobličio prvi Avgust ostala je

ista tokom vladavine ovih četrnaest careva bez obzira na to ko je

sedeo na prestolu: Tiberije s početka prvog veka nove ere lako bi

se uklopio u ulogu Komoda s kraja drugog veka. Svi su i dalje

nosili titulu „Avgust“ u nizu drugih i često veoma sličnih imena.

Oduvek je bilo potrebno vrlo oštro oko da se uoči ko je Cezar

Publije Elije Trajan Hadrijan Avgust, a ko Cezar Tit Elije Hadrijan

Antonin Avgust Pije, poznatiji kao Hadrijan i Antonin Pije. Svi

su im se obraćali sa: „Cezare.“ „Zdravo, Cezare, pozdravljaju te

oni koji će umreti“, kako su gladijatori ponekad dovikivali caru

pre borbi, bio bi prikladan način obraćanja svakom od njih.

Svi su sledili primer prvog Avgusta i učvršćivali su vlast

graditeljskim poduhvatima, razmetali su se velikodušnošću

prema narodu i pokazivali su svoju vojničku veštinu – ili su ih

teško kritikovali ako to nisu radili. Najpoznatija Vespazijanova

građevina, am teatar otvoren u vreme vladavine njegovog sina

Tita 80. godine, mudro je obuhvatio sva tri ova cilja. Ovo zdanje

koje je vremenom postalo poznato kao Koloseum, po kolosalnoj

statui Nerona pored koje je podignuto i koja je stajala dugo posle

Neronove smrti, bilo je istovremeno ogroman graditeljski

poduhvat (bilo je potrebno gotovo deset godina da se dovrši, a

utrošeno je sto hiljada kubnih metara kamena), spomenik

Vespazijanovoj pobedi nad jevrejskim pobunjenicima (ratni plen

platio je izgradnju) i upadljivi čin velikodušnosti prema

rimskom narodu (najslavnije mesto za zabavu svih vremena).

Koloseum je takođe bio i kritika njegovih prethodnika, namerno

podignuto na mestu nekadašnjeg Neronovog privatnog parka.

No, četrnaest careva takođe je nasledilo probleme i napetosti

koje im je Avgust zaveštao. „Avgustov obrazac“, iako umnogome

izdržljiv i čvrst, iziskivao je stalno usklađivanje mnoštva

činilaca. Neka pitanja ostala su opasno nerešena. Posebno je

važno što Avgust nije rešio problem nasleđivanja. Uloga senata i

odnos između cara i ostatka elite ostali su veoma sporni. Osim

toga, šire posmatrano, preostala su i neprijatna pitanja o tome

kako vlast vladara rimskog sveta treba de nisati i predstavljati.

Kako se, na primer, pokazivanje civilitas ili ideja da je car samo

„prvi među jednakima“ (primus inter pares, glasi latinska parola)

uklapaju u brojne carske počasti u carev gotovo božanski status?

U kojoj meri je tačno rimski vladar bio sličan bogu?

Svi carevi i njihovi savetnici morali su da se nose s ovim

dilemama koje se skrivaju tik ispod površine mnogih stravičnih

anegdota. Nekoliko priča o trovanju carskih naslednika, na

primer, ukazuju na nesigurnost prava na nasleđivanje. Gajeve

šaljive uvrede na račun njegovih napaćenih konzula oslikavaju

napet odnos između senata i vladara. Zato se sad okrećemo tim

važnim problemima carske vlasti: nasleđivanju, senatu i statusu

cara, bio bog ili ne. Ti problemi važni su za shvatanje rada

rimske carske politike koliko i divovski građevinski planovi,

vojni pohodi i velikodušna dobročinstva; daleko su važniji od

svih čudnovatih priča o zločinima, zaverama i konjima kao

kunzulima.



Nasleđivanje



Gajevo ubistvo bilo je naročito krvav slučaj promene režima, ali

prenos carske vlasti u Rimu često su pratila ubistva. Uprkos upečatljivoj stopi preživljavanja careva (četrnaest vladara u

skoro dvesta godina svedoči o stabilnosti), trenutak

nasleđivanja bio je uvek pun nasilja i okružen optužbama za

izdaju. Vespazijan je 79. umro kao prvi car iz prve dve dinastije

bez ikakvih glasina o prljavoj igri. Gaj, Neron i Domicijan umrli

su očigledno nasilno. I za druge careve govorkalo se da su

ubijeni. Imena, datumi i pojedinosti se menjaju, ali priča ostaje

ista. Neki su govorili da je Livija otrovala Avgusta da bi brže

dovela Tiberija na presto; za Tiberija se naširoko verovalo da je

otrovan ili ugušen kako bi upraznio presto za Gaja; Agripina

Mlađa navodno je otrovala svog muža Klaudija nekim

pečurkama kako bi njen sin Neron postao car, a pričalo se i da je

Domicijan umešao prste u preranu smrt cara Tita – uprkos priči

iz Talmuda koja puna nade tvrdi da je Titu, pošto je razorio

Jerusalimski hram, mušica uletela u nozdrvu i postepeno mu

pojela mozak.

Mnoge ove priče sigurno su samo plod mašte. Teško je

poverovati da bi ostarela Livija mukotrpno mazala otrovom

smokve još na grani, a onda privolela muža da ih pojede. No, bile

tačne ili ne, te priče naglašavaju nesigurnost i opasnost prenosa

vlasti. Poruka glasi da se vlast nikad nije prenela na naslednika

bez borbe ili žrtve. Taj obrazac poticao je još od vremena ranih

kraljeva; svi su vladali dugo, ali samo dvojica su umrla

prirodnom smrću. Zašto je to bilo toliko teško? I koja su rešenja

Rimljani pronašli?

Prvi Avgust nameravao je da vladavina jednog čoveka

postane trajna i da ostane u porodici. No, svi koje je označio kao

naslednike umirali su jedan za drugim, a iz braka s Livijom nije

imao preživelih sinova, pa mu je to poremetilo planove.

Nasleđivanje unutar prve dinastije ostalo je napeto, a različita polaganja prava na presto s različitih strana julijevsko-

klaudijevskog porodičnog stabla su se sudarala. No, problemi su

bili veći od toga i ne bi nestali ni da je carski par izrodio mnogo

zdravih dečaka.

Avgust je od temelja smišljao sistema dinastičkog nasledstva

u okviru vrlo nejasnih rimskih zakona o nasleđivanju statusa i

imovine. Ključno je bilo to što u rimskom pravu nije bilo

pretpostavke da prvorođeni sin treba da bude jedini ili glavni

naslednik. Opšteprihvaćeni moderni sistem primogniture je

bezbednosni mehanizam za uklanjanje svake sumnje u to ko

nasleđuje, mada uspostavljajući redosled rođenja kao jedini

kriterijum stvara mogućnost da presto naslede neke krajnje

neprikladne osobe. U Rimu je najstariji carev sin imao izvesnu

prednost u pokušaju da nasledi oca, ali ništa više od toga.

Uspešno polaganje prava na vlast oslanjalo se takođe i na

manevrisanje iza kulisa, na podršku ključnih interesnih grupa,

na to da li je kandidat pripreman za ulogu i na pažljivo

manipulisanje mišljenjima. Zavisilo je takođe i od toga da li je

kandidat na pravom mestu u pravo vreme. Jedini pouzdan način

zajamčeno mirnog prenosa vlasti bio je da novi car bude na licu

mesta i preuzme pečatni prsten od Avgusta koji ispušta

poslednji dah, bez neprijatnog razmaka. To su tvorci glasina

shvatili: većina optužbi za trovanje unutar julijevsko-

klaudijevske dinastije nije predstavljala ubistvo kao deo zavere

koja bi dovela nekog novog kandidata na vlast, nego se tako

stvarao odgovarajući vremenski sled, a čoveku već označenom

za verovatnog naslednika obezbeđivalo se glatko preuzimanje

prestola.

Ova nesigurnost uspostavljanja zakonitog prava na vlast

takođe objašnjava čudnovato ubilačku sliku rimskog dvora u kom je naizgled opasnost vrebala sa svake smokve, a

preovlađivala je tolika sumnjičavost da je Domicijan, ako je

verovati glasinama, sve zidove palate obložio uglačanim

kamenom kako bi video ko je iza njega. Bez unapred

dogovorenog sistema prenosa vlasti svaki rođak bio je mogući

suparnik cara ili njegovog verovatnog naslednika – i zbog toga

su svi pripadnici carske porodice bili u zaista opasnom položaju.

Mnoge priče verovatno su više maštarija nego istina; rimska

elita nije bila po prirodi naročito surova i nemilosrdna, mada je

tako prikazuju u lmovima i knjigama. Nemilosrdna je bila

temeljna logika nasleđivanja prestola. Tacit je to dobro oslikao,

sa sebi svojstvenim cinizmom, opisujući događaje s početka

Neronove vladavine 54. godine nove ere. „Prva smrt pod novim

carem“, počeo je nagoveštavajući da će ih biti još, bila je smrt

Marka Junija Silana Torkvata, namesnika Azije. Bio je to čovek

bez ikakvih ambicija, toliko bezvoljan, objašnjava Tacit, da mu je

Gaj nadenuo prikladan nadimak Zlatna ovca. No, njegova smrt

bila je neizbežna, a razlog za to očigledan: „Bio je Avgustov

praunuk.“

Bilo je i drugačijih puteva ka vlasti, među njima i onaj koji se

Avgust trudio da onemogući: da cara proglasi vojska. Godine 41.

nove ere Pretorijanska garda u Rimu odigrala je ključnu ulogu u

postavljanju Klaudija na presto. Godine 68, da ponovo citiramo

Tacita: „Otkrivena je tajna carske vlasti da car može da se

proglasi i negde izvan Rima.“ Ovo zapravo znači da cara mogu da

proglase legije u provincijama, pošto su svu četvoricu

suparničkih kandidata za Neronovog naslednika podržavale

vojne jedinice u različitim provincijama. Osamnaest meseci

kasnije na istoku se na vlast uspeo Vespazijan, čovek bez ikakve

krvne veze s julijevsko-klaudijevskom dinastijom. No, jasno je da su on i njegove pristalice osećali da vojna sila nije dovoljna da

mu obezbedi položaj. Uprkos slici čoveka s obe noge na zemlji

koju je kasnije stvarao o sebi, na početku njegove vladavine

brojni izveštaji o čudima koja je činio učvrstili su njegovo pravo

na presto. U Egiptu, neposredno pre nego što je proglašen za

cara, navodno je povratio vid slepom čoveku pljunuvši mu u oči,

a drugom bolesniku iscelio je osušenu ruku stojeći na njoj.

Kakva god pre njena manipulacija stajala iza tih vesti (i koliko

god bilo sličnosti s daleko poznatijim čudotvorcem iz prvog

veka nove ere), očevici su navodno jamčili da su se ta čudesna

isceljenja zaista dogodila još godinama posle Vespazijanove

smrti.

Pretorijanci su i dalje uticali na nasleđivanje prestola;

svakako niko ne bi mogao da zadrži vlast ako bi mu se vojska u

gradu aktivno usprotivila. No, sve do 192. godine garda nije

uspela da izvede tako otvoren prevrat kao 41, niti su u tom

periodu legije u provincijama stvarale careve. Delimični razlog

je to što je krajem prvog veka nove ere, posle kratkog vremena

manje-više glatkih prenosa vlasti u kojima su Vespazijana

redom nasledila njegova dva sina, osmišljen alternativni put ka

prestolu koji kao da je zaobišao neke ranije teškoće: usvajanje.

U starom Rimu usvajanje nikada nije prvenstveno bilo način

da parovi bez dece stvore porodicu. Ako je neko samo želeo

bebu, mogao je lako da je nađe na nekom smetlištu. Među elitom

je usvajanje oduvek bilo sredstvo obezbeđivanja prenosa statusa

i imovine i održavanja porodičnog imena u nedostatku živih

sinova. Usvojenici su mnogo češće bili istaknuti šiparci ili mladi

odrasli nego bebe, koje su zbog visoke stope smrtnosti bile

nerazborita investicija. Tako je, na primer, Scipion Emilijan,

Polibijev prijatelj i osvajač Kartagine 146. godine pre nove ere, biološki sin drugog čuvenog rimskog vojskovođe, Emilija Paula,

dospeo u porodicu Scipion.

Nije uopšte čudno što su Avgust i njegovi naslednici iz

julijevsko-klaudijevske dinastije koristili usvojenje, kao što su to

radili i članovi drugih elitnih porodica, da označe svoje

miljenike među širom grupom srodnika. Tako je Avgust usvojio

sinove svoje kćeri Livije, a kad su oni umrli, usvojio je Livijinog

biološkog sina Tiberija; Klaudije je, slično tome, usvojio sina

svoje žene iz prethodnog braka, Nerona. No, krajem prvog veka

nove ere nastao je novi obrazac. Kad je Domicijan ubijen 96.

godine, senat je ponudio presto postarijem Nervi, čoveku bez

dece, pretpostavljajući da je to bezbedno rešenje. Između Nerve i

Marka Aurelija naslednici su se birali i usvajali bez ikakvih

obzira prema porodičnim vezama. Neki usvojenici nisu imali

nikakve veze s vladajućim carem, ni krvne ni preko braka, a

napredovali su dalje od ostalih. Trajan, prvi takav usvojenik,

poreklom je bio iz Španije; porodice ostalih bile su ili takođe iz

Španije ili iz Galije. Bili su potomci ranih rimskih naseljenika

koji su verovatno stupali u brak s drugim Rimljanima, a ne a

starosedeocima. No, dramatično su ostvarili rimski plan

uključivanja time što su pokazali da car može da potekne i iz

provincija carstva.

Ovaj novi sistem, primenjivan većim delom drugog veka,

ponekad se predstavlja kao velika promena ideologije političke

moći, gotovo kao meritokratska revolucija. Gaj Plinije Cecilije

Sekundus (sada zvani Plinije Mlađi da bi se razlikovao od svog

strica Plinija Starijeg) pravdao je ovaj postupak upravo tim

rečima u govoru pred carem Trajanom: „Kada se pripremaš da

predaš kontrolu nad senatom i narodom rimskim, nad vojskom,

nad provincijama i nad saveznicima jednom čoveku, hoćeš li gledati u trbuh svoje žene da ga stvori ili ćeš tražiti naslednika

vrhovne moći samo unutar zidova svog doma?… Ako treba da

vlada svima, treba da bude odabran iz svih.“ Tacit je, takođe

pišući u Trajanovo doba, ponovio ovaj stav u govoru koji je

stavio u usta Servija Sulpicija Galbe, pretendenta koji je kratko

vladao posle Neronove smrti. Svega nekoliko dana pre nego što

je umro Galba je, star i bez naslednika, tražio nekoga izvan

porodice da ga usvoji. Tacitove reči naoko opravdavaju tu

odluku iz 69. godine, ali zapravo govore o carskom usvajanju

njegovog doba: „Pod Tiberijem, Gajem i Klaudijem“, napisao je

da Galba govori, „mi Rimljani postali smo baština samo jedne

porodice… Sada kada julijevsko-klaudijevske dinastije više

nema, usvajanje će odabrati samo najbolje. Jer biti potomak cara

je čista sreća i ne vredi mnogo.“

To su lepe reči i govore o novom načinu razmišljanja i prirodi

moći i osobina cara. U praksi je sistem usvajanja ponekad radio

kako treba. Posle Nervine smrti 98. godine bilo je toliko sigurno

da će ga naslediti Trajan da se ovaj skoro godinu dana nije ni

vratio iz Nemačke u Rim. No, to nije bilo savršeno rešenje

kakvim ga predstavljaju neki pohvalni zapisi. Kada se čita

između redova jasno je da su pretorijanci pritiskali Nervu da

usvoji Trajana (Plinijev govor nezgrapno odaje da je Trajan

„nametnut“ starcu), a i brojne legije oko Trajana na Rajni

svakako su bile važan činilac. A kad je Trajan skoro dvadeset

godina kasnije umro, kako god da se to desilo, krenule su glasine

po julijevsko-klaudijevskom obrascu: govorilo se o trovanju, tek

u poslednjem trenutku objavljeno je da je car usvojio Hadrijana,

a neki su sumnjičili Poltinu, Trajanovu ženu, da je radila u korist

Hadrijana i da je skrivala muževljevu smrt dok sve pogodbe nisu

bile sklopljene.

Osim toga, uprkos velikim rečima o meritokratiji, usvojenje

se i dalje smatralo drugim najboljim putem do nasleđa. Kad je

Hadrijan napisao kratku pesmu Trajanu u čast, nazvao ga je

Enejinim potomkom, a ne Nervinim sinom – ova genealoška

maštarija možda je takođe govorila i o Trajanovom

prekomorskom poreklu. Plinije je svoj kićeni govor u Trajanovu

čast završio nadom da će car uskoro dobiti sinove i da će njegov

naslednik zaista poteći iz „stomaka supruge“. Marko Aurelije bio

je prvi car u više od sedamdeset godina čiji je sin i naslednik

poživeo, pa ga je i nasledio bez ikakvog pretvaranja da se za

naslednika traži najbolji kandidat. Ishod je bio katastrofalan.

Posle Komodovog ubistva 192. godine usledila je intervencija

pretorijanaca i suparničkih legija izvan Rima, kao i novi

građanski rat, što je obeležilo početak kraja Avgustovog obrasca

carske vladavine.

Rimski carevi i njihovi savetnici nikad nisu rešili problem

nasleđivanja prestola. Onemogućili su ih delom biologija, a

delom stalna nesigurnost i sporovi o tome koji je način

nasleđivanja najbolji. Nasleđivanje je uvek bilo mešavina sreće,

snalažljivosti, zavera, nasilja i tajnih nagodbi. U trenutku

prenosa vlasti Rim je uvek bio najranjiviji.



Senatori



Drugi problem koji je tištao istoriju četrnaest careva tokom prva

dva veka nove ere, problem koji je zaokupljao drevne pisce više

od bilo kog drugog, bio je odnos između ljudi na prestolu i

senatora, odnosno pitanje kako senat treba da dejstvuje pod

autokratijom. Senatori su bili suštinski važni za upravljanje carstvom. Većinom su bili carevi prijatelji, savetnici, ljudi od

poverenja, gosti na večerama i drugovi u piću – kao i ljudi koji bi,

posle careve porodice, bili njegovi najverovatniji uspešni

suparnici, rečiti protivnici i ubice. Avgust se trudio da pažljivo

održava ravnotežu mešavinom dodatnih povlastica za senat,

isticanja jednakosti s njima i pokušaja da tu staru republikansku

ustanovu preoblikuje u nešto sličnije grani administracije svog

novog režima.

Bio je to krhak kompromis i nije dobro de nisao političku

ulogu senata pod vlašću svemoćnog autokrate. Uskoro po

Avgustovoj smrti Tiberije je ogolio taj problem kada je, u

iznenađujućem povratku na staromodniji način rada, pokušao

da navede senatore da odlučuju sami, a oni su to stalno odbijali.

Prema Tacitovim rečima, kad je car jednom prilikom tražio da

svi, uključujući i njega, glasaju javno, jedan dovitljivi senator

sažeo je problem glumeći duboko poštovanje: „Možeš li mi reći

kada ćeš ti glasati, cezare?“, upitao je. „Ako glasaš prvi imaću šta

da sledim. Ako glasaš poslednji, plašim se da ću se nenamerno

naći na pogrešnoj strani.“ Tiberije je navodno ovo protumačio

kao nepodnošljivu poniznost senata i svaki put kad je napuštao

skup izjavljivao je na grčkom: „Ljudi stvoreni za robove!“ Ako je

zaista bilo tako, previđao je činjenicu da se slobodni senat koji je

tvrdio da želi ne uklapa s njegovom sopstvenom vlašću.

Rimski zapisi iz tog vremena, uglavnom napisani sa

senatorske tačke gledišta, pridaju veliku važnost sporovima ili

otvorenoj netrpeljivosti između cara i senatora. Sastavljani su,

tačno ili ne, spiskovi senatora koji su ubijeni ili primorani na

samoubistvo pod svakim carem, a najstrašniji slučajevi su

isticani. Većina careva se po dolasku na presto senatu obraćala

pomirljivo pre nego što je u nekoliko slučajeva to preraslo u otvoreno neprijateljstvo između vladara i nekih delova elite. U

svom prvom govoru okupljenim senatorima Neron je tvrdio da

će oni „zadržati svoje drevne povlastice“, a to obećanje je posle

svega godinu-dve zvučalo potpuno šuplje. Hadrijan je počeo

vladavinu lepim rečima o tome da nijedan senator neće biti

pogubljen bez suđenja, mada su vrlo uskoro četvorica bivših

konzula pogubljena samo na osnovu glasina da kuju zaveru

protiv novog cara. Tacit nije jedini drevni istoričar koji je

prikazao atmosferu smrtne podozrivosti između Palatina i

doma senata.

Čak i najdiskretnijim nezadovoljnicima među senatorima

uvek je pretila opasnost od doušnika za koje se pričalo da se

bogate prenoseći caru imena onih koji mu nisu potpuno odani.

Drugi pak nisu marili za diskreciju nego su se javno razmetali

svojim otporom prema ulagivanju i laskanju svog staleža i

besmislenim preterivanjima careva na vlasti. Za vreme

Neronove vladavine, na primer, Publije Klodije Traseja Pet,

čovek čvrstih načela, besno je izašao iz senata pošto je pročitano

pismo u kom je car opravdavao (na kraju uspešno) ubistvo svoje

majke; zatim je odbio da učestvuje u godišnjem zvaničnom

izražavanju odanosti caru i upadljivo nije pljeskao Neronovim

nastupima na pozornici. Zbog svega ovoga i drugih „zločina“

suđeno mu je u odsustvu za izdaju, proglašen je krivim i nateran

na samoubistvo. Tacit je smatrao da ovi samoreklamerski

protesti ničemu ne koriste. O jednom postupku Publija Traseje

napisao je: „Uspeo je da dovede sebe u opasnost ne otvorivši

drugima put ka slobodi.“

U ovom političkom kontekstu slika Bruta i Kasija kao

branilaca slobodne Republike i senatorske moći i kao protivnika

autokratije mogla je da postane snažan simbol otpora. Kao što smo videli, nije bilo istinskih izgleda za vraćanje časovnika na

„slobodu“ (za neke) iz ranijih vremena. Senat je 41. godine

nezgrapno propustio priliku da preuzme deo vlasti. Gotovo

trideset godina kasnije, 69, dok je Vespazijan tek proglašeni car

još bio van grada, senatori nisu ništa ni pokušali, nego su

(makar prema Tacitovim zapisima) u odsustvu cara seli da

razreše stare međusobne razmirice. Do tog trenutka ideja

Republike postala je za mnoge jedva nešto više od bezazlene

nostalgije, od verzije „dobrih starih vremena“ i izvora čuvenih

anegdota o tradicionalnim rimskim vrednostima. Još u

Avgustovo vreme istoričar Livije bio je bezbedan iako se znalo

da je bio veliki pristalica Pompeja Velikog, neprijatelja Julija

Cezara; Avgust ga je samo zadirkivao.

Ipak, javno divljenje prema Cezarovim ubicama moglo je

ponekad da znači smrtnu kaznu za senatora. Pod Tiberijem, 25.

godine, Aul Kremucije Kord izgladneo je sebe do smrti pošto mu

je suđeno za izdaju. Njegov zločin sastojao se u tome što je

napisao istoriju u kojoj je hvalio Bruta i Kasija, a ovog drugog

nazvao „poslednjim Rimljaninom“. Sama knjiga je spaljena.

Dugačka pesma o građanskom ratu između Cezara i Pompeja iz

pera Marka Eneje Lukana, koja ih obojicu predstavlja kao ljude sa

ogromnim manama i naglašava istinsku vrlinu samo

tvrdokornog republikanca Katona izbegla je tu sudbinu i još

postoji. No, ti stavovi ne mogu biti potpuno nepovezani s

pesnikovom ulogom u navodnoj zaveri protiv Nerona i

njegovom kasnijem samoubistvu.

Careva moć da ponizi i naškodi bila je takođe izvor

nezadovoljstva. Gajeva „šala“ o tome kako je u stanju da klimne

glavom i pogubi konzula i Komodova predstava s jadnim

obezglavljenim nojem samo su dve iz niza priča o carevima osobenjacima koji zastrašuju ili ismevaju senatore na vrlo

domišljate načine.

Istoričar Lucije Kasije Dion, čije opširno delo obuhvata priču

o Rimu od Eneje do njegovog doba početkom trećeg veka nove

ere, opisuje neke najupečatljivije događaje.

Kao senator pod Komodom, bio je očevidac nekih carevih

ekstravagantnih gladijatorskih predstava, ali priča takođe i o

čudnovatim primerima carskog ulivanja straha koje je izmislio

Domicijan 89. godine. Priča kaže da je car pozvao grupu

senatora i vitezova na večeru. Po dolasku su se užasnuli videvši

da je sav dekor crn, od ležaljki do posuđa i slugu. Ime svakog

gosta bilo je napisano na komadu kamena sličnom nadgrobnom

spomeniku, a tokom čitave večeri car je razgovarao samo o

smrti. Bili su ubeđeni da neće doživeti sledeći dan. No, pogrešili

su. Kad su se vratili kućama i čuli očekivano kucanje, umesto

ubica na pragu su im se pojavili ljudi iz carevog osoblja

natovareni poklonima sa zabave, uključujući i ploče s imenima i

lične sluge.

Teško je shvatiti ovu priču i utvrditi kako je Dion za nju

saznao. Ako je tačna, onda je primamljivo zapitati se da li iza

toga leži neka neobična maskarada (zna se da je rasipna rimska

elita uživala u elegantnim gozbama u jednoj boji) ili čak neka

careva lozofska predstava. („Jedi, pij i veseli se jer sutra ćeš

umreti“, bila je omiljena rimska moralna pouka.) Ali Dion ovo

svakako priča kao primer carevih sadističkih igara na račun

senata i stalnih sukoba između vladara i ostale elite. To je

klasična priča o rimskom strahu podsticanom paranojom,

podozrivošću i nepoverenjem. Poruka glasi da je poziv kod cara

na večeru retko kada bio samo poziv na večeru.

No, postoji i potpuno drugačija strana ove slike odnosa

između senata i cara. Najpoznatiji rimski pisac pisama posle

Cicerona je Plinije Mlađi. Sačuvano je deset knjiga njegovih

pisama: dvesta četrdeset sedam pisama u prvih devet knjiga i

više od sto u desetoj, a sva dokumentuju njegovu senatorsku

karijeru pod carevima Nervom i Trajanom, uz neke osvrte na

Domicijanovu vladavinu. Prvih devet knjiga su pisma raznim

prijateljima, veštije napisana od Ciceronovih, vešto poređana i

verovatno uređena da stoje zajedno kao suvisao autoportret.

Deseta knjiga je sušta suprotnost, manje je prerađivana, a sadrži

isključivo prepisku između Plinija i Trajana. Većinu tih pisama

razmenili su pošto je Trajan 109. godine poslao Plinija kao svog

naročitog izaslanika da upravlja provincijom Bitinijom na

Crnom moru. Plinije je redovno pisao caru da traži savete o

administrativnim pitanjima ili da ga obaveštava o tome šta se

dešava, obično je pisao o lokalnim nansijama, preambicioznim

građevinskim planovima ili o tome kako treba proslaviti carev

rođendan u provinciji. To je bio važan deo protokola, čak i za

navodno jednostavne careve kakav je bio Trajan.

Kroz sva pisma Plinije sebe predstavlja kao kulturnog i

savesnog javnog službenika o kakvima je Avgust sanjao. Bio je

besednik i advokat, a ugled je stekao kao stručnjak za imovinske

sporove. U političkoj karijeri koju je započeo pod Domicijanom i

nastavio pod kasnijim carevima, imao je velike administrativne

odgovornosti – nansiranje vojske i uređivanja toka reke Tibar –

a vršio je redom sve političke dužnosti. Kad je zvanično stupio

na dužnost konzula 100. godine, održao je pred Trajanom govor

koji se, između ostalog, bavio temom dece i usvajanja.

U Plinijevim pismima ima i žalbi i ljutnje. Sukobljava se s

kolegom advokatom Regulom i u prepisci sistematski blati njegov karakter, pa čak s prezirom govori o Regulovom povezu

za oko i šminki. Vrlo suvo se ljuti što njegove kolege senatori

kvare svoje glasačke listiće ispisujući po njima skaredne šale.

No, u celini posmatrano, pisma pružaju vedru i lako

samodopadljivu sliku senatorskog života. Plinije piše kako mu je

drago što je večerao sa carem (nije bilo nadgrobnih spomenika),

o tome kako je pokrovitelj svog rodnog grada u severnoj Italiji

kome je između ostalog poklonio biblioteku, o podršci koju je

pružao prijateljima i klijentima, o svojim književnim

pokušajima i amaterskom zanimanju za istoriju: njegov odgovor

na pismo prijatelja Tacita zapravo je jedino sačuvano

svedočanstvo očevica o erupciji vezuva 79. godine (Plinije je kao

mladić u vreme te katastrofe odseo negde u blizini, a mnogo

godina kasnije Tacit ga je, istražujući taj period za svoju knjigu,

zamolio da mu iznese sećanja). Bio je čak prijatelj s nekim ko je

držao biste Bruta i Kasija i bezbednost mu zbog tog prijateljstva

nije bila ugrožena.

Najupečatljivije u vezi s Plinijevom karijerom jeste to što je

bila uspešna pod vladavinom različitih careva i dinastija, od

ubijenog Domicijana koji ga je prvi zapazio i unapredio, preko

starog Nerve do usvojenog vojnika Trajana. Ovaj obrazac nije bio

neuobičajen. U jednom pismu opisuje večeru koju je priredio

Nerva, verovatno 97. godine. Poveo se razgovor o jednom

nedavno preminulom Domicijanovom vatrenom pristalici. „Šta

mislite da bi on sada radio da je živ?“, upitao je car glumeći

naivnost. „Večerao bi s nama“, odgovorio je jedan trezniji gost.

Suština je u tome da je bilo potrebno samo malo prilagođavanja

i odgovarajućeg blaćenja prethodnog čoveka na prestolu da

čovek i dalje bude rado viđen gost za trpezom novog cara i

nastavi da puzi uz lestvicu senatorske moći. Čak i Tacit, Domicijanov kritičar naročito oštrog jezika, priznaje da je

njegova karijera napredovala pod tim omrznutim vladarom. To

je još jedan znak da osobine pojedinačnih careva nisu bile važne

koliko biografska tradicija pokušava da dokaže.

Kako onda objasniti razliku između ove dve slike senatorskog

života, između učtive kolegijalnosti i atmosfere straha, između

opuštenog samopouzdanog Plinija i senatora koji su bili žrtve

carskih svirepih mušica ili ubica? Jesu li postojale dve vrste

senatora, s jedne strane oni loše sreće i možda zamorni koji su

odbijali da prihvate sistem, preozbiljno shvatali carske šale i

predstave, objavljivali svoje neslaganje i platili za to, a s druge

stane uglavnom ćutljiva većina zahvalna što služi i napreduje u

središtu dvorskih dešavanja bez obzira na to ko je car, spremna

da glasa za spaljivanje knjige kad se to od nje zatraži i nije

smatrala da joj je proslava carevog rođendana ili nadgledanje

isušivanja reke Tibar ispod časti?

Delimično je verovatno bilo tako. Tokom prva dva veka nove

ere senatori su se ionako postepeno promenili. Mnogi su došli,

kao Plinije, iz novih ili relativno novih porodica, a sve češće su

stizali iz prekomorskih provincija. Verovatno nisu previše

marili za maštarije o republikanskoj prošlosti, bili su

neosetljiviji za neke neprijatnije primere carske mušičavosti i

zadovoljno su obavljali svoj posao. Takođe je jasno da je

nepopustljivi otpor prema carevima često bio porodična crta,

tradicija prenošena s oca na sina, a ponekad i na kćer. Zet Traseje

Peta, Kvint Helvidije Prisk, pošao je stopama svog tasta i

pretrpeo sličnu sudbinu: uporno se, na primer, caru Vespazijanu

obraćao samo imenom, a jednom prilikom u senatu zajedljivim

dobacivanjima doveo ga je do ivice suza.

No, nije sve bilo tako jednostavno. Plinije je dobro znao šta se

dogodilo nekim Domicijanovim protivnicima dok je on

napredovao pod njegovom vladavinom. Štaviše, njegova pisma

pažljivo su poređana da naglase njegovu bliskost s

Domicijanovim žrtvama. Jedno pismo govori o teškoj bolesti

stare dame po imenu Fanija („stalna groznica i sve teži kašalj“), a

ta dama bila je kći Traseje Peta i udovica Helvidija Priska. Bolest

je Pliniju pružila priliku da hvali njen plemeniti život u

senatorskoj porodici protivnika autokratije i da naglasi koliku

podršku im je pružala. („Moje usluge bile su im na raspolaganju i

u dobru i u zlu; tešila sam ih dok su bili u progonstvu i svetila ih

kad se vrate.“) Ovo se ne uklapa potpuno s Plinijevim uspehom

pod Domicijanom, a neprijatne reči o staroj gospođi prikazale bi

ga kao carevog saučesnika, prevrtljivca pod Trajanom koji

izmišlja zapise o podršci opoziciji. No, ima tu još nečega.

Većina rimskih senatora odabrala je mešavinu saradnje i

otpora, što je zbog nezgrapnog kompromisa prvog Avgusta

između senatorske moći i senatorske službe bilo gotovo

neizbežno. Otvoreni protivnici režima bili su nesumnjivo

muškarci i žene čvrstih načela, ali ujedno i nesposobni – iz

zadrtosti, moglo bi se reći – prema pažljivom održavanju

ravnoteže i osetljivoj koreogra ji koja je u praksi davala odnosu

između cara i senata krhku stabilnost. Većina senatora bila je

drugačija: realističnija, popustljivija i manje ubeđena u

sopstveni moralni sud. Uveče su, među prijateljima, verovatno

zabavljali jedni druge tim jezivim pričama o poniženjima i

zloupotrebi vlasti koje i danas čitamo. Sigurno su s toplinom

mislili o herojima opozicija i mučenicima za slobodu. Ali, sve u

svemu, kao Tacit i brojni drugi drevni istoričari, bili su bitke u

prošlosti, protiv careva koje je sada bilo bezbedno prikazivati kao čudovišta. Preko dana su pak obavljali svoje senatorske

dužnosti, kao Plinije – kao što bi činila većina nas…



Oh, čini mi se da postajem bog



Jedno od velikih pitanja koja su ležala iza mnogih sukoba

između cara i njegovih protivnika u senatu bilo je kako moć

vladara poznatog sveta i moć njegove porodice treba de nisati,

opisati i shvatati. Ideja da je car samo „prvi među jednakima“

bila je jedna strana širokog spektra mogućnosti, a druga je bila

status boga ili nešto vrlo slično tome. Helvidije Prisk

nepromišljeno se držao onog prvog odbijajući da upotrebljava

Vespazijanove carske titule. Treseja Pet usprotivio se davanju

božanskih počasti ne samo caru, nego i ženama iz carske

porodice. Ponovo je upadljivo izostao sa sastanka senata 65.

godine kad se glasalo o počastima za Popeju Sabinu, Neronovu

ženu koja je navodno umrla jer ju je muž dok je bila trudna

šutnuo u stomak (da li je reč o tragičnom nesrećnom slučaju ili o

užasnom porodičnom nasilju i dalje se jalovo raspravlja).

Između ostalih počasti proglašena je boginjom. Za Traseju Peta

to je bilo previše.

Popeja Sabina čak nije bila prva. Pridružila se grupi srodnica

carske porodice dodatih u rimski panteon otkako je Julije Cezar

42. godine pre nove ere proglašen bogom. Osim prvog Avgusta i

Klaudija proglašenog bogom 54. godine, senat je dekretima za

nova božanstva proglasio Gajevu sestru Druzilu, zatim Liviju

Avgustu, kako se tada zvala, i Popejinu kćerkicu Klaudiju 63.

godine, kad je preminula sa svega četiri meseca. Zvanično

proglašenje za boginje davalo im je pravo na hram, sveštenstvo i prinošenje žrtvi. Nema sačuvanih tragova o bilo kakvom hramu

posvećenom malenoj Klaudiji, ali prema Dionovim rečima

uskoro je jedan hram bio posvećen Popeji, odnosno „Veneri

Sabini“.

Pomisao da je majušna beba proglašena boginjom sigurno je

razbesnela mnoge tvrdokorne opozicionare u Rimu. No, već smo

videli da se u mnogim mestima drevnog Sredozemlja vrlo dugo

velika politička moć prikazivala koristeći jezik i slike kakvi se

upotrebljavaju za božanstva. Kraljevima koji su nasledili

Aleksandra Velikog u istočnom delu Sredozemlja, kao i rimskim

vojskovođama koje su zauzele njihova mesta, često su

priređivane proslave po obrascu verskih svetkovina i davani su

im epiteti kakvi se daju bogovima (na primer „spasitelj“). Ovo je

bio jedan logičan način da se shvati čovek koji prevazilazi obične

ljudske moći i da se pronađe postojeća kategorija u koju takvi

nadljudi mogu manje-više da se uklope. Prikazivanje uspešnog

vojskovođe kao Jupitera u trijumfalnoj povorci i Ciceronov

pokušaj da preoblikuje svoju tugu za Tulijom u okvirima njenog

proglašenja za božanstvo takođe su primeri elastičnosti

politeističke religije kakva je bila rimska.

Baština dveju glavnih monoteističkih religija drevnog sveta –

judaizma i njegovog izdanka hrišćanstva – glavni je razlog zbog

kog smatramo da su stvaranje novih bogova, prilagođavanja i

proširenja panteona i labava granica između ljudi i bogova

pomalo smešni. Naročito su hrišćani ismevali samu pomisao da

je car, očigledno čovek, zapravo božanstvo i ponekad su

životima plaćali odbijanje da mu ukažu bilo kakve božanske

počasti. No, to ne znači da božanski status cara nije izazivao

nezadovoljstvo kod prehrišćanskih Rimljana, da nije bilo

rasprava i nesuglasica o tome koliko je tačno bogolik vladar, a i njegova porodica naravno. Bio je to još jedan primer nezgrapnog

balansiranja nasleđen od Avgusta koji je koračao po granici

između ljudskog i božanskog daleko uspešnije od nekih svojih

naslednika.

Polaganje prava nekih careva i članova njihovih porodica na

božanski status oduvek se smatralo neporecivo pogrešnim. Za

većinu žitelja Rimskog carstva bila bi neukusna greška i velika

uvreda da se car proglasi živim bogom, kao da između njega i

Jupitera nema nikakve razlike. Rimljani nisu bili glupi: znali su

razliku između pravih olimpijskih bogova i živog cara. Ako je

tačno (a ne zlobna glasina), da je Gaj pretvorio hram Kastora i

Poluksa u predvorje svoje palate, sedeo između statua ovih

božanskih blizanaca i uživao u iskazivanju poštovanja svakoga

ko odluči da uđe, onda je to upečatljiv simbol carske manije

veličine i kršenje svih zvaničnih protokola klanjanja carevima.

Jednako tako je zloupotreba moći bio i pokušaj cara da proširi

zvanični rimski panteon kako bi u njega smestio mrtve bebe,

ljubavnike, pa čak i sestre ljubimice. Hadrijan po tom pitanju

nije bio ništa bolji od Nerona ili Gaja kada je svog mladog

ljubavnika Antinoja proglasio bogom pošto se ovaj pod

tajanstvenim okolnostima udavio u Nilu 103. godine. Teologija

cara i carske porodice bila je daleko pre njenija od ovoga i mora

se posmatrati iz dva dela: prvo božanski status živog cara, zatim

mrtvog.

Širom rimskog sveta prema živom caru u velikoj meri se

postupalo kao prema bogu. Bio je uključen u obrede u slavu

bogova, obraćalo mu se jezikom koji se preklapao s jezikom

namenjenim bogovima i pretpostavljalo se da ima slične moći.

Avgustovo ime, na primer, uključeno je u tekstove nekih

religijskih litanija. Odbegli robovi mogli su da traže utočište držeći se za statuu boga ili cara. U gradu Giteumu, blizu Sparte

na Peloponezu, sačuvani natpis izlaže vrlo podrobno postupak

za tradicionalnu svetkovinu koja traje nekoliko dana, s

povorkama po gradu, muzičkim takmičenjima i prinošenjem

žrtvi, a sve u čast dvojice lokalnih dobrotvora, vladajućeg cara

Tiberija i nekih članova carske porodice, republikanskog

vojskovođe Tita Kvintija Flaminina, kao i tradicionalnih

olimpijskih božanstava.

Možda je bilo drugih ljudi, naročito daleko od grada Rima, za

koje je car bio daleka i moćna pojava kao olimpijsko božanstvo i

koji nisu videli naročitu razliku između jednog i drugog. No, gde

god su izricane zvanične pojedinosti, pažljivo se podvlačila

razlika između cara i olimpijskih božanstava. U Giteumu, na

primer, pa i drugde, naglašavala se tehnička, ali ključna razlika.

Životinjske žrtve prinosile su se tradicionalnim bogovima, ali u

ime živog cara i njegove porodice ili za njihovu zaštitu; drugim

rečima, car je i dalje bio pod zaštitom božanstava s Olimpa, a ne

njima ravan. U Rimu je obično numen, odnosno „moć“ živog cara

dobijala žrtve, a ne sam car. Šire posmatrano, počasti koje su se

ukazivale carskoj porodici u grčkom svetu bile su poznate kao

isotheoi timai, odnosno počasti jednako vredne (iso-) onima koje

se ukazuju božanstvima (theoi), ali ne jednake. Uvek je bilo

pogrešno zanemariti razliku između bogova i živog cara, koliko

god bogolik on bio.

Drugačije je bilo kada car umre. Sledeći primer iz slučaja

Julija Cezara, senat je mogao da odluči da uključi mrtvog cara ili

nekog iz njegove bliže porodice u zvanični panteon, jer ta odluka

je, makar zvanično, bila u rukama senata. Posmrtna moć nad

vladarom u kojoj su neki senatori sigurno uživali. U tom slučaju

razlika između bogova i careva bila je zanemarljiva: uspostavljano je sveštenstvo, posvećivani su im hramovi, žrtve

su se prinosile njima, a ne u njihovo ime, a na nekim divnim

sačuvanim slikama božanski carevi doslovno su stavljeni na

olimpijska nebesa (vidi tablu 20). No, razlika ipak nije potpuno

nestajala. Rimski pisci, intelektualci i umetnici često su

razmišljali o prirodni preobražaja cara u boga i kako je moguće

da neko ko je jednog dana bio čovek sledećeg dana postane bog.

Slično zahtevima Katoličke crkve za dokazanim čudima pre

proglašenja novog sveca, tvrdili su da su tražili dokaze ili

svedoke; na apoteozu Julija Cezara navodno je ukazala kometa,

ali priče o Livijinim bogatim novčanim poklonima senatoru koji

je bio spreman da kaže da je video kako se Avgust uznosi u nebo

unose izvesnu sumnju u postupak.

Preobražaj je bilo dovoljno neobična pojava da podstakne šale

i satiru. Prema Svetonijevim rečima, Vespazijan se i šalio na svoj

račun čak i izgovarajući poslednje reči. „Oh, čini mi se da

postajem bog…“ Čitav postupak pretvaranja ili nepretvaranja u

boga tema je dugačkog skeča koji je sredinom prvog veka nove

ere napisao Lucije Anej Seneka, Neronov nekadašnji vaspitač i

kasnija žrtva – navodno je bio blizak zaveri protiv Nerona i

primoran je na mučno samoubistvo. Bio je toliko star i slab, kaže

još jedan Tacitov jezivi zapis, da mu je krv iz rasečenih arterija

tekla veoma sporo. Tema skeča je pokušaj cara Klaudija da bude

primljen u društvo bogova. Vidimo ga, tek preminulog

(poslednje reči: „Oh, čini mi se da sam se usrao…“), kako hrama

ka nebu da se priključi bogovima. U početku je sve delovalo

povoljno, naročito kada je Herkul, prvo božanstvo koje ga je

dočekalo, citirao Homera, što je ostavilo snažan utisak na

mrtvog cara. No, kad je počelo većanje o slučaju, božanski

Avgust, držeći svoj prvi govor u nebeskom senatu (čime se nagoveštava da su carevi proglašeni za bogove vrlo nisko na

lestvici), optužuje Klaudija za svirepost: „Kolege senatori, ovaj

čovek koji vama izgleda kao da ni mrava ne bi zgazio, ubijao je

ljude s lakoćom s kojom pas čučne.“ To je mračni podsetnik na

onih trideset pet usmrćenih senatora.

Nema sumnje u to da je, u stvarnoj rimskoj politici, Klaudije

proglašen za boga; imao je sveštenstvo i hram čiji su ostaci

iskopani. No, u Senekinom skeču Klaudije ne prolazi ispit, pa mu

se izriče kazna skrojena samo za njega. Pošto je bio strastveni

kockar, trebalo je da provede večnost bacajući kockice u posudu

bez dna. To bi se i dogodilo da se niotkuda nije pojavio car Gaj,

izjavio da je Klaudije njegov rob i predao ga svom osoblju da

doveka radi kao pisar niskog ranga u carskom pravnom

odeljenju. Ovo je domišljat uvid u novu birokratiju carskog

režima i brojne nove specijalizovane službe. Čitav skeč

urnebesno pokazuje da su mrtvi vladari bezbednije i lakše mete

nego živi, ismeva neverovatni postupak kojim ljudski car

postaje očigledni bog i preokreće ubistvo s početka ovog

poglavlja. Klaudije je možda postao car, ali Gaj se poslednji

smeje.





74. Postolje (izgubljenog) stuba Antonina Pija prikazuje apoteozu

ovog cara i njegove žene Faustine. To je na mnogo načina čudnovata

slika. Iako su prikazivani kako se zajedno uzdižu u nebesa, Faustina

je umrla dvadeset godina pre svog muža. Krilato stvorenje koje ih nosi deluje kao prilično očajnički pokušaj osmišljavanja postupka

kojim carevi postaju bogovi.





JEDANAESTO POGLAVLJE




•



IMATI I NEMATI



Bogataši i siromasi



BOGATI RIMLJANI ŽIVELI su raskošno prema svim merilima, drevnim i današnjim. Car je, sa svojim palatama, hektarima parkova i ponekad obrtnim trpezarijama (koliko su dobro one

radile i na kom mehanizmu drugo je pitanje), zidovima

načičkanim draguljima i trošenjem koje je opčinjavalo većinu

rimskih posmatrača, bio na samom vrhu lestvice, nadmašujući

čak i superbogataše. Njegovo bogatstvo zasnivalo se na

prihodima od ogromnih carskih imanja širom rimskog sveta

koja su se nasleđivala, a među njima su bili rudnici i proizvodna

postrojenja i farme, zatim na nejasnoj granici između državne i

careve riznice i na kraju, kako se govorkalo, na raznim oblicima

iznude kao što je prisilno zaveštavanje imanja, ako novca počne

da ponestaje (vidi kolornu sliku 13).

No, mnogi imućni žitelji carstva takođe su živeli u

povlašćenoj udobnosti. Gromoglasno rimsko nezadovoljstvo

zbog „luksuza“ i divljenje jednostavnom staromodnom

seljačkom životu postojali su uporedo, kao što često biva, s ogromnim trošenjem i luksuznim navikama. Nezadovoljnicima

je uvek potrebno nešto protiv čega mogu da negoduju, a u

svakom slučaju razlika između pre njenog dobrog ukusa (mog)

i prostačke razmetljivosti (tvoje) neophodno je subjektivna

stvar.

Plinije Mlađi – čiji je stric Plinije Stariji bio jedan od

najrečitijih protivnika preterivanja, od stolova s jednom nogom

do nošenja više prstenova na istom prstu – opisao je u jednom

pismu svoju seosku vilu smeštenu nekoliko kilometara od Rima.

Bila je, objašnjava on, „prikladna za svoju svrhu i ne suviše

skupa za održavanje.“ Uprkos ovom skromnom opisu, bila je to

zapravo ogromna građevina s trpezarijama za različita godišnja

doba, privatnim kupatilom i bazenom za plivanje, dvorištima i

senovitim verandama, centralnim grejanjem, obiljem tekuće

vode, vežbaonicom, sunčanim salonima s velikim prozorima s

pogledom na more i baštenskim skrovištem u koje je Plinije,

nesklon bučnoj zabavi, mogao da se povuče od galame onih

retkih dana kad robovi dobiju odmor.

Širom carstva bogataši su pokazivali svoj imetak velikim i

skupim kućama koje se nisu merile po površini poda, nego po

broju crepova na krovu (da bi se neko kandidovao za lokalnog

odbornika, stajalo je u jedom zakonu, morao je da ima kuću s

najmanje hiljadu i po crepova). Uživali su u svim zadovoljstvima

koja mogu da se kupe, od svile do začina s istoka, veštih robova i

skupih antikviteta. Razmetali su se bogatstvom i gradeći javna

zdanja za svoje lokalne zajednice. Car je imao monopol na javnu

izgradnju u Rimu, ali u gradovima Italije i provincija pripadnici

elite, i muškarci i žene, sticali su ugled gradeći.

Plinije nije bio izuzetak: dao je nešto svog novca za izgradnju

javnih zgrada u svom rodnom gradu Komumu u severnoj Italiji, između ostalog i za novu javnu biblioteku koja je stajala milion

sestercija (što je bila minimalna imovina za ulazak u senat).

Njegova postarija prijateljica Umidija Kvadratila, koja je umrla

oko 107. godine, uradila je nešto slično u svom rodnom gradu

južno od Rima. Iako je Plinije opisuje kao žilavu staru gospođu i

ljubiteljku igara na tabli, sačuvani natpisi kažu da je platila novi

am teatar i hram, obnovila pozorište i nansirala javnu gozbu

(„za lokalni odbor, narod i žene“) kako bi proslavila završetak

novih zgrada. Čak i u veoma dalekom gradiću Timgadu u

severnoj Africi, nastalom oko stote godine nove ere na ivici

Sahare kao naselje rimskih isluženih vojnika, jedan lokalni

bračni par je oko dvestote godine nove ere sagradio sebi malu

palatu s najmanje dva sprata. Palata nije bila tako raskošna kao

Plinijeva vila, ali je ipak bila opremljena s nekoliko trpezarija,

privatnim kupatilom, unutrašnjim baštama, vodoskocima i

fontanama, skupim podnim mozaikom i centralnim grejanjem

za hladne afričke zime. Dali su novac i za veliki novi hram i

blistavu novu pijacu ukrašenu desetinama statua – njih samih.





75. Sumorna rekonstrukcija Plinijeve palate, delo arhitekte Karla

Fridriha Šinkela iz 1841. Vekovima je razonoda naučnika bila da čitaju Plinijeve opise vile (pisma 2 i 17) i pokušavaju da nacrtaju

rekonstrukciju ili tlocrt.





76. Grad Timgad u današnjem Alžiru, pogled preko ruševina grada

na veliki hram koji je izgradio jedan bogati bračni par zajedno s

malom palatom za sebe. Timgad je jedno od najbogatijih rimskih

nalazišta na svetu, a sačuvani su ostaci gotovo svega, od elegantnih

javnih toaleta do jedne od retkih biblioteka preživelih iz Starog veka.



Novac nije mogao da zaštiti bogataše od svih neudobnosti i

neprijatnih strana drevnog života. Iako je u Rimu car živeo

bezbedno udaljen od mase, a bogataši su posebno voleli jedan ili

dva dela grada (Palatin je očigledan primer, pre nego što ga je

prekrila carska palata), drevni gradovi većinom nisu bili

podeljeni na zone kao savremeni. Bogati i siromašni živeli su

jedni uz druge, velike kuće s mnogo crepova bila su u istim

ulicama i četvrtima s majušnim kolibama. Rimljani nisu imali

Mejfer ni Petu aveniju. Putovanje u nosiljci sa zavesama, na

ramenima snažnih robova, moglo je da zaštiti poneku damu ili gospodina od najgorih strana javnih puteva u svakom velikom

gradu carstva, ali nepostojanje organizovanog prikupljanja

otpada, upotreba ulica kao javnih toaleta (sadržina noćnih

posuda izvrtala se na prolaznike s prozora na spratovima, kao

što to opisuje pesnik Juvenal, verovatno uz malo satiričnog

preterivanja), a buka i gužva kola i kočija koja se bore da prođu

ulicama često preuskim za dvosmerni saobraćaj sigurno je

smetala i bogatima i siromašnima, a često je bila i opasna. Iako

se često tvrdi da je, među brojnim primerima rimske

prosvećenosti, prevoz na točkovima bio zabranjen u gradu

tokom dana (kao u nekim današnjim pešačkim zonama), to se

odnosilo uglavnom na težak teretni saobraćaj, odnosno na

drevne verzije velikih kamiona. Ali zato su ta teška kola, kako se

Juvenal takođe žali, pravila noću takvu buku da niko, bez obzira

na stalež, nije mogao da spava.: „Ukrali bi san čak i dremljivom

caru.“

Ni klice nisu poštovale bogataše. Oni dovoljno imućni da

poseduju povučena seoska imanja imali su mogućnost da

izbegnu povremene epidemije koje su napadale sve gradove,

naročito Rim, i tražili su mesta bez komaraca da u njima

provode letnje mesece. Bolja ishrana takođe je pomagala

imućnijima da prežive bolest, za razliku od onih koji su se jedva

prehranjivali. No, iste bolesti i ista prljavština ubijale su decu i

bogatih i siromašnih. Svako ko je išao u javna kupatila – a to su

povremeno činili čak i vlasnici privatnih kupatila kod kuće –

rizikovao je da postane žrtva tih legla zaraze. Jedan razumni

rimski lekar bio je potpuno u pravu kad je napisao da javna

kupatila treba da izbegavaju ljudi koji imaju otvorenu ranu,

inače će verovatno dobiti smrtonosnu gangrenu.

U stvarnosti su čak i u carskoj palati careve češće ubijale

boleštine nego otrov. Tokom druge polovine drugog veka čitavo

Rimsko carstvo je punih deset godina stradalo od pandemije;

verovatno se radilo o malim boginjama koje su vojnici doneli s

Istoka. Galen, najoštroumniji i najplodniji medicinski pisac

drevnog sveta, raspravljao je o pojedinačnim slučajevima i kao

očevidac iznosio podrobne opise simptoma među kojima su bili

osip sa plikovima i proliv. I dalje se živo raspravljalo o tome

koliko je smrtonosna bila ova zaraza. Čvrstih dokaza je veoma

malo, a smrtnost se procenjuje na od jedan do neverovatnih

trideset odsto ukupnog stanovništva. No, 169. godine car Lucije

Ver, koji je vladao zajedno s Markom Aurelijem, gotovo sigurno

je bio žrtva te pandemije.

Bilo je znači neke pravičnosti u tim malobrojnim i uglavnom

biološkim nesrećama. No, najveća podela u rimskom svetu bila

je ona između bogataša i siromaha: između sićušne manjine

ljudi sa znatnim viškom novca koji su živeli život od veoma

udobnog do preterano raskošnog i ogromne većine čak

slobodnih građana koji su u najboljem slučaju imali nešto viška

(za još hrane, dodatnu sobu, jeftin nakit i jednostavan

nadgrobni spomenik), a u najgorem su bili bez ičega, bez posla i

bez krova nad glavom.

O povlašćenima – bogatašima – rimskog sveta znamo dosta.

Oni su bili autori gotovo sve literature sačuvane iz antičkog

doba. Čak i pisci kao što je Juvenal, koji su ponekad sebe

predstavljali kao siromahe, zapravo su bili imućni, uprkos

njihovim žalbama na istresanje noćnih posuda kroz prozor.

Bogataši su ostavili i najviše arheoloških tragova, od velikih

kuća do novih pozorišta. Velikodušna procena kaže da ih je

širom carstva bilo oko trista hiljada, uključujući i relativno bogate lokalne moćnike i bogataše iz velikih gradova – što je

prilično veliki broj ako se dodaju i članovi njihovih porodica.

Pod pretpostavkom da je broj stanovnika carstva tokom prva

dva veka nove ere iznosio između pedeset i šezdeset miliona,

kakvi su bili uslovi i način života, kao i vrednosti ogromne

većine, devedeset devet odsto Rimljana?

Rimski pisci, pripadnici elite, uglavnom prezrivo pišu o

onima manje srećnima i bogatima od njih. Osim nostalgičnog

divljenja prema jednostavnom seoskom načinu života –

maštariji o izletima u prirodu i lenjim popodnevima pod

senovitim krošnjama – nisu nalazili nikakvu vrlinu u

siromaštvu, čak ni u poštenom svakodnevnom zarađivanju za

hleb. Juvenal nije jedini s visoka rekao da je rimskom narodu

stalo samo do „hleba i igara“. Fronto, vaspitač Marka Aurelija,

izjavljuje to isto pišući da je car Trajan „shvatao da se rimski

narod drži u pokornosti pre svega dvema stvarima: deljenjem

žita i zabavom“. Ciceron svoj prezir usmerava prema onima koji

rade za život: „Novac dobijen prodajom svog rada je vulgaran i

neprihvatljiv za gospodina… jer nadnica je praktično robovski

okov.“ U rimskom moralisanju postalo je uobičajeno tvrditi da

pravi gospodin živi od prihoda sa svojih imanja, a ne od

plaćenog rada koji je sam po sebi nečastan. I sam latinski rečnik

oslikava tu ideju: poželjno stanje čovečanstva je otium (ne baš

„dokolica“ kako se najčešće prevodi, nego vlast nad sopstvenim

vremenom); „posao“ bilo koje vrste je nepoželjna suprotnost,

negotium (nije otium).

Oni koji su se obogatili ni iz čega bili su meta snobovskih

podsmeha kao skorojevići. Lik Trimalhiona u Petronijevom

Satirikonu, bivšeg roba koji se obogatio trgujući svim i svačim,

od slanine preko mirisa do robova, istovremeno je privlačna i jeziva književna parodija čoveka s više novca nego ukusa koji

neprestano greši imitirajući ponašanje elite. Svoje robove oblači

u neukusne uniforme (vratar na ulazu u Trimalhionovu kuću

obučen je u zeleno, ima crveni pojas i provodi vreme ljušteći

grašak u srebrnu činiju), zidovi njegove kuće su razmetljivo

ukrašeni slikama koje pričaju o njegovoj karijeri od pijace robova

do sadašnjeg sjaja, pod zaštitom Merkura, boga zarade, a večere

koje priređuje su nezamisliva mešavina sve moguće rimske

otmene hrane, od puhova s medom i makom do vina starijih

više od stoleća, iz 121. godine pre nove ere „kad je Opimije bio

konzul“. Neznalica Trimalhion verovatno ne zna da ime

okorelog konzervativca koji je te godine pobio tri hiljade

pristalica Gaja Graha svakako nije poželjno spominjati, iako se

vino tako dugo očuvalo.

Predrasude su očigledne i govore nam više o svetu samog

pisca nego o svetu njegovih junaka – naročito ako je, kao što neki

moderni kritičari smatraju, Petronije svojom parodijom načina

života elite želeo da navede svoje čitaoce iz te iste elite da se

zapitaju koliko se zapravo razlikuju od ovog vulgarnog bivšeg

roba. Veliko pitanje jeste možemo li i kako da rekonstruišemo

sliku života običnih Rimljana koju bi oni sami prepoznali. Ako

nam sačuvana literatura prikazuje ovakve prezrive karikature,

gde još možemo da pogledamo?



Stepeni siromaštva



Pedesetak miliona stanovnika Rimskog carstva nije spadalo u

samo jednu kategoriju. Rimsko društvo nije bilo jednostavno

podeljenu na malu grupu bogataša i na manje-više bezličnu masu koja čeka u redu za hleb. Među onima koje moramo

računati u obične ljude bilo je različitih stepena povlastica,

statusa i novca, a oni su obuhvatali mnogo „običnih“ ili

„srednjih“ ljudi, kao i puku sirotinju. Mnogo je lakše videti

ponešto o životu jednih vrsta nego drugih.

Većina od pedeset miliona stanovnika bili su seljaci, ne oni

romantični iz mašte rimskih pisaca, nego sitni zemljoposednici

širom carstva koji su se nekih godina mučili da odgaje dovoljno

da se prehrane, a drugih su pak prolazili bolje i imali nešto viška

proizvoda za prodaju. Za te porodice rimska vlast nije mnogo

značila osim drugog sakupljača poreza, jače privrede kojoj mogu

da prodaju ono što proizvedu i šire ponude tričarija koje mogu

da kupe ako imaju nešto viška novca. U Britaniji, na primer,

koliko možemo da utvrdimo na osnovu arheoloških nalaza, nije

bilo značajnije razlike u životu seljaka preko hiljadu godina, od

kraja Gvozdenog doba neposredno pre uspešne rimske invazije

43. godine nove ere, tokom rimske okupacije pa sve do Srednjeg

veka. No, gotovo da nema sačuvanih dokaza o stavovima,

ambicijama, nadama i strahovima tih seljaka i njihovih

porodica. Jedini obični ljudi rimskog sveta koje možemo da

upoznamo u tom smislu, ili čiji način života možemo pokušati

da rekonstruišemo, jesu oni koji su živeli u gradovima.

Gradske sirotinje svakako je bilo veoma mnogo. Rimski

zakoni izričito su zabranjivali stanovanje u grobnicama. „Svako

ko želi može da tuži osobu koja živi ili se naselila u grobnici“,

glasi jedno rimsko pravničko mišljenje. To nam govori da je bilo

beskućnika, domaćih ili stranih, građana, novih doseljenika ili

odbeglih robova koji su radili upravo to, logorovali u velikim

grobnicama aristokratije podignutim duž puteva u sve velike

gradove carstva. Drugi su pak po svemu sudeći više voleli da podignu kolibe uz svaki prikladan zid, od lukova do akvedukta,

a te kolibe su po zakonu mogle biti srušene ako predstavljaju

požarnu opasnost ili se, ako nije tako, za njih mogla naplaćivati

stanarina. Predgrađa mnogih rimskih gradova možda se nisu

naročito razlikovala od savremenih gradova „trećeg sveta“, puna

sklepanih kućica i sirotinjskih naselja punih žitelja na ivici gradi

i onih koji su zarađivali prošnjom koliko i radom. Rimski

moralisti često spominju prosjake – najčešće uz poruku da se na

njih ne treba osvrtati – a u nizu slika u Pompeji s prikazima

života na Forumu nalazi se i jedan prizor pogrbljenog prosjaka

sa psom kome otmena dama i njena sluškinja daju nekakav

sitniš očigledno ne obazirući se na savete moralista.





77. Ova karikatura prikazuje jedan pogled na uticaj rimske vlasti na obične seljake u provincijama. Oni žive u okruglim kolibama kao što

su oduvek živeli, ali po potrebi mogu da odglume da su prihvatili

rimsku kulturu.



Zapravo postoji daleko manje dokaza za ovaj stepen gotovo

potpune nemaštine nego što bismo očekivali. No, razlozi za to su

jasni. Prvo, oni gotovo bez ičega ostavljaju vrlo malo arheoloških

tragova. Privremena sirotinjska naselja ne ostavljaju trajni trag

na tlu; oni sahranjeni bez ičega u neobeleženih grobovima

govore nam o sebi mnogo manje od onih čije grobove krase

rečiti epita . Drugo, i mnogo važnije, krajnje siromaštvo u

rimskom svetu bilo je stanje koje se obično rešavalo samo: žrtva

je umirala. Oni bez ikakve podrške nisu mogli da prežive. Čak ni deljenje porcija žita u gradu Rimu, što je ostalo kao nasleđe

inicijative Gaja Graha, nije moglo to da spreči. Ovo svakako

podvlači odgovornost države da obezbedi osnovnu namirnicu

svojim građanima. No, primaoci ove pomoći bili su velika, ali

ipak ograničena grupa, oko dvesta pedeset hiljada muškaraca

tokom prvog i drugog veka nove ere koji su dobijali dovoljno da

prehrane hlebom sebe i još jednu osobu. Raspodela žita nije

obuhvatala svakoga.





78. Crtež jedne sada veoma izbledele ilustracije života na Forumu iz

Kuće Julije Feliks u Pompeji (prvi vek nove ere). Ovo je retka slika kontakta između bogatih i siromašnih u rimskom svetu. Bradati

prosjak je očigledno „puka sirotinja“, polunag, u ritama, a društvo

mu pravi pas.



Mnogo više ljudi bilo je na sledećim imovinskim stepenicima

i oni su ostavili jasnije tragove o svom životu. Među njima je

takođe postojao širok spektar povlastica i udobnosti. Na jednom

kraju bili su oni s relativno sigurnim prihodima, najčešće od

proizvodnje i prodaje bilo čega, od običnog hleba do otmene

odeće; njihove porodice živele su u nekoliko soba, ponekad iznad radnje ili radionice, možda su imali dva-tri roba iako su (kao što

je bio čest slučaj) i sami bili bivši robovi ili deca bivših robova.

Naročito intiman pogled u život na ovom nivou pruža nam

septička jama iskopana ispod male stambene zgrade u gradu

Herkulanumu, susedu Pompeje, takođe uništenom u erupciji

Vezuva 79. godine nove ere. Sadržaj jame koji se još analizira

zapravo je ono što se slilo iz jednostavnih toaleta skromnih

stanova i već je prošlo kroz organe za varenje oko sto pedeset

stanara. Hranili su se raznovrsno i pristojno: između ostalog jeli

su ribu, morske ježeve (delići bodlji su opstali), piletinu, jaja,

orahe i smokve (semenke prolaze pravo kroz utrobu, nesvarene).

Stanari gornjih spratova koristili su toalete i za bacanje otpada

kao što su razbijeno staklo i grnčarija, a neki su čak slučajno u

njih ispustili i drago kamenje. To su bili ljudi koji su imali nešto

novca za trošenje, posuđa za razbijanje i nakita za bacanje.





79. Dobro očuvana stambena zgrada koja je stajala usred raskoši

Kapitola u Rimu. Sada je u senci ogromnog spomenika Vitoriju

Emanuelu Drugom (vidljivog u pozadini) i većina prolaznika je ne

primeti.



Na drugom kraju spektra bili su oni u mnogo nepovoljnijem

položaju – muškarci, žene i deca bez stalnog zanata ili posebnih

veština koji su sigurno pokušavali da nađu povremeni posao u

barovima i restoranima ili u industriji seksa, zatim kao nosači

na dokovima ili kopači kanala na građevinama. Takvog rada bilo

je potrebno mnogo. Jedna gruba procena načinjena na osnovu

ukupne količine osnovnih namirnica – ulja, vina i žita – koje su

se sigurno uvozile da bi se milion stanovnika grada Rima

održalo u životu, kaže da je bilo potrebno najmanje devet

miliona pojedinačnih „nosačkih tovara“ godišnje da se sva roba

s brodova prenese s brodova na obalu u vrećama ili amforama.

Samo to je bilo dovoljno da tri hiljade ljudi radi oko sto dana

godišnje. No, taj posao bio je sezonski, pa su ga zato radili

najamnici slobodnjaci, a ne robovi, što znači da je prihod bio nesiguran. Takvi ljudi sigurno su često gladovali; rečita

oštećenja na sačuvanim kosturima (naročito na zubima)

ukazuju na razne oblike neuhranjenosti koja je pogađala ne

samo najsiromašnije žitelje. Verovatno su živeli u nekakvim

svratištima, unajmljivali sobe na sat ili delili sobu s još nekoliko

ljudi i spavali u smenama. Najverovatnije su vrlo retko

prisustvovali javnim predstavama za koje se često smatra da su

bile strast i sastavni deo života rimske sirotinje. Iako ogroman,

Koloseum je primao oko pedeset hiljada ljudi, što znači da su u

gradu od milion stanovnika gledaoci gladijatorskih nastupa i

krvavih borbi divljih zveri bili relativno imućniji. Nisu to bili

ljudi koji bi, kad bi pali jedan stepenik niže na lestvici, spavali u

grobnicama i kolibama.

Velike višespratne stambene zgrade (insulae, odnosno

ostrva) uobičajene u Rimu i rimskoj luci Ostiji simbolizuju ovu

hijerarhiju običnih Rimljana i prikazuju spektar od života u

relativnoj udobnosti do ljudi koji jedva sastavljaju kraj s krajem.

Stambeni prostor za iznajmljivanje u tim zgradama bio je vrlo

zbijen – tako je veliki broj stanovnika uspevao da se stisne na

relativno malu površinu grada Rima. Ostrva su bila dobra

prilika za ulaganje i davala su posla bezdušnim sakupljačima

stanarine. Epitaf jednog stanara, Ankarena Kota, bivšeg roba

koji je umro u četrdeset trećoj godini, a njegov pepeo je prosut u

zajedničku grobnicu tik izvan rimskih zidina, govori o

uobičajenim teškoćama u jednostavnim stihovima koji kao da

su izgovoreni s onog sveta: „Ne brinem više hoću li umreti od

gladi/ oslobodio sam se bolesnih nogu i pologa za stan/ sada

imam besplatnu večitu kuću.“ No, iako su ih stanodavci teško

pritiskali, neki stanari živeli su mnogo udobnije od drugih.

Osnovna logika oduvek je bila da su na nižim spratovima

stanovi prostraniji i skuplji, a što su više, to su jeftiniji, bedniji i

opasniji, bez opreme za kuvanje i pranje i bez puta za bekstvo od

vrlo čestih požara. Kako se Juvenal šalio, stanari najvišeg sprata

(„bez ičega osim crepa da ih zaštiti od kiše“) jednostavno će

poslednji umreti ako požar izbije niže. Ova logika potpuno je

obrnuta od logike današnjih stambenih zgrada s raskošnim

apartmanima na krovu, a odlično je prikazuje jedno od najbolje

očuvanih ostrva u gradu Rimu, još vidljivo tik ispod Kapitola, na

korak-dva od nekadašnjih sjajnih hramova (doslovno sjajnih:

krajem prvog veka nove ere Jupiterov hram pokriven je

pozlaćenim crepovima). U ovoj zgradi radnje sa stambenim

prostorom na međusprartu bile su u nivou ulice. Na prvom

spratu, koji Italijani i danas zovu piano nobile, odnosno

plemeniti ili otmeni sprat, bila su dva-tri prostrana stana; do

četvrtog sprata, sačuvanog, nizale su se sobe za život i spavanje,

mada je u svakoj najverovatnije živela čitava porodica, a ne

samo jedna osoba, a iznad je svakako bilo još gore. Pošto grad

nije bio podeljen u zone, neka najveličanstvenija javna zdanja na

Kapitolu stajala su nadomak zgrada sa sirotinjskim stanovima

na najvišim spratovima.

Svet stanara tih zgrada i drugih sličnih njima biće tema

ostatka ovog poglavlja. Istini za volju, biće to više svet stanara

donjih spratova nego onih drugih; što veći prihod su ljudi imali,

to su više tragova ostavljali za nas. Pogledaćemo svet posla,

razonode, kulture i strepnji; ne samo gde i kako su živeli obični

ljudi, nego i kako su se suočavali s nejednakostima rimskog

života, kako su se zabavljali i kakvim su sredstvima raspolagali

protiv opasnosti svih vrsta, od sitnih zločina do bola i bolesti.



80. Ovaj prilično oštećeni spomenik jedan je od retkih koji po svemu



sudeći čuva sećanje na dete radnika. Četvorogodišnjak u rukama

drži korpu i pijuk slične predmetima pronađenim tokom

iskopavanja drevnih rudnika u Španiji.



Ciceron i većina elite govorili su da preziru rad za platu. No,

za većinu gradskog stanovništva rimskog sveta posao je, kao i

danas, bio ključ identiteta. Većina ljudi kojima je bio neophodan

redovni prihod da prežive (a to je bila većina svih ljudi) radila je,

ako je mogla, do smrti; samo je vojska imala neku vrstu

otpremnine, a i ona je obično značila rad na maloj farmi. Mnoga

deca počinjala su da rade čim postanu telesno sposobna, bilo da

su rođena kao robovi ili ne. Tokom iskopavanja pronađeni su

kosturi vrlo mladih osoba sa znacima teškog telesnog rada na

kostima i zglobovima; na jednom groblju tik izvan Rima, u

blizini drevnih radionica za izradu i pranje tkanina, nalaze se

ostaci mladih ljudi koji su očigledno godinama naporno radili

(vide se posledice udaranja i gaženja neophodnih za obradu tkanina, a ne skakutanja i loptanja). Deca su čak upamćena kao

radnici i u epita ma. Današnji osetljivi ljudi ponadali bi se da je

jednostavni nadgrobni spomenik četvorogodišnjem detetu u

Španiji, sa simbolima rudarskog alata, podignut u znak sećanja

na neko lokalno ljubimče rudara. To dete je najverovatnije radilo

u rudniku.

Samo potomci bogataša provodili su mladost učeći

gramatiku, besedništvo i lozo ju – devojčice su učile nešto

lakše predmete, od čitanja i pisanja do predenja i muzike. Dečji

rad bio je uobičajen. To nije problem, čak ni kategorija, koju bi

većina Rimljana shvatila. Izum „detinjstva“ i propisi o tome šta

„deca“ mogu da rade nastali su petnaesta vekova kasnije i još su

izrazito briga Zapada.





81. Nadgrobni spomenik „farbara purpurom“ iz severne Italije.

Ispod portreta je prikazan njegov alat, uključujući vagu, bočice i

okačena povesma vune.



Nadgrobni spomenici pokazuju koliko je rad bio važan za

lični identitet običnih Rimljana. Dok su Scipion Barbat i ostali s

vrha društvene lestvice naglašavali političke dužnosti koje su

obavljali i bitke u kojima su pobedili, većina ljudi isticala je ono

čime je zarađivala za život. Na taj način saznali smo za preko dve

stotine zanimanja samo u gradu Rimu. Muškarci i žene (ili oni

koji su im poručili spomenike) često su sažimali svoje karijere u

svega nekoliko reči i slika s opisom posla i prepoznatljivim

simbolom njihovog zanata. Gaj Pupije Amik, na primer, bivši rob

i po zanimanju farbar „purpurom“ – izuzetno skupom bojom

koja se dobija iz sićušnih školjki i po zakonu je smela da se

koristi samo za bojenje odeće senatora i cara – ponosno je za sebe naveo da je purpuarius, a na spomenik su mu urezani

različiti delovi radne opreme. Na drugim spomenicima izvajane

ploče prikazuju pokojnike na poslu, od babica preko mesara do

jednog naročito raskošnog prodavca živine.





82. Ovaj mermerni reljef koji prikazuje tezgu prodavca živine iz

Ostije verovatno potiče s nadgrobnog spomenika, a možda je bio

tabla za radnju. Drugi čovek sleva po svemu sudeći reklamira tezgu,

a žena za pultom uslužuje kupca. Tezga je načinjena od kaveza (u

jednom su dva zeca) na kojima sede dva majmuna.



Ponekad je čitav grob projektovan ambicioznije, da prikaže

pokojnikov zanat, kao da ga izjednačuje sa samim poslom.

Krajem prvog veka nove ere jedan preduzetni pekar podigao je

sebi i svojoj ženi veliki spomenik na odličnom mestu tik izvan

gradskih zidina. Marko Vergilije Eurisak najverovatnije je bio

oslobođeni rob, a sudeći po veličini njegove grobnice, deset

metara visoke, obogatio se od svog posla. Urezani epitaf opisuje

ga kao „pekara i snabdevača“, što ukazuje da je u najmanju ruku

imao lanac pekara, a verovatno i neke unosne javne ugovore za

snabdevanje hlebom. Čitava grobnica izgrađena je u obliku opreme za proizvodnju hleba, a na vrhu, gde bi se na zvaničnim

spomenicima očekivao izvajani friz sa prikazom neke verske

povorke ili trijumfa, nalaze se prizori rada jedne Eurisakove

pekare; osoba u togi koja nadzire posao verovatno je sam

Eurisak. Ako je znao za Ciceronove prezrive reči o prirodi

trgovine i rada za novac, onda je ova grobnica srednji prst

pokazan snobizmu. Jednako tome, nekog aristokratu u prolazu

grobnica bi lako podsetila na Trimalhiona.





83. Grobnica Eurisaka, pekara i snabdevača iz prvog veka nove ere,

sačuvana je jer je bila ugrađena u toranj kasnijeg gradskog zida.

Neobične rondele na fasadi gotovo sigurno predstavljaju mašine za

mešenje testa kakve su korišćene u velikim pekarama.



No, nije reč samo o pojedinačnom identitetu. Reč je i o

zajednici i o društvu, jer su trgovina i zanati obezbeđivali

kontekst za združene delatnosti među radnicima, za

unapređivanje zajedničkih interesa i osećanja grupnog identiteta. Širom carstva cvetala su lokalna trgovačka udruženja

(collegia), a njihovi članovi bili su i robovi i slobodni ljudi, što

odražava uobičajenu mešavinu statusa u većini poslova. Pravila

jednog kolegijuma sa sedištem tik izvan Rima, donesena u

dugom veku nove ere, propisivala su da svaki član rob koji

dobije slobodu mora da pokloni drugima „amforu dobrog vina“,

verovatno za proslavu. Ponekad su udruženja imala vrlo

raskošna sedišta, često uređenu administrativnu strukturu,

pravila i propise, pristupnu taksu i godišnju članarinu. Delovala

su kao interesna politička grupa, organizovala su rasprave o

poslu, bila su neka vrsta društvenih klubova i agencija za

pogrebno osiguranje, jer se jedan deo članarine redovno odvajao

za zajamčeni pristojan pogreb, što delimično objašnjava

isticanje opisa posla u epita ma. Pokojnike je, na primer, kao

stolar, dobijao pogreb koji je platilo udruženje stolara.

Ova udruženja bila su daleko od esnafa u srednjovekovnom

smislu; nisu postavljala kvali kacione uslove za bavljenje

određenim zanatom niti su svi koji se bave određenim poslom

morali da budu njihovi članovi. Nisu bila ni drevne verzije

sindikata ili poslovnih kartela – mada se na osnovu sačuvane

odluke namesnika tamošnje provincije čini da su pekari u Efesu,

u današnjoj Turskoj, izazvali nerede u drugom veku nove ere

tako što su stupili u štrajk, a jedan lik iz Petronijevog Satirikona

žali se da pekari (opet oni) u dosluhu s lokalnim vlastima

održavaju visoke cene hleba. No, u nekom trenutku je za ova

udruženja izmišljeno istorijsko poreklo. Nastala je neverovatna,

ali važna priča da je drugi kralj Rima, Numa Pompilije, osnovao

udruženja zidara, kovača bronze, grnčara, zlatara, farbara,

štavilaca kože i muzičara. Ko god da je ovo izmislio, a zaista je reč o izmišljotini, dao je zanatlijama i njihovim organizacijama

poreklo staro gotovo koliko i sam Rim.

Tragovi javne slike zanatlija i radnika još se mogu naći u

Pompeji. Izborni slogani koji se i danas vide na zidovima,

privremeni natpisi koji pozivaju građane da podrže ovog ili onog

kandidata na izborima za lokalni odbor samo su jedan primer.

Vrlo su slični savremenim političkim plakatima, mada su

tipizirani i obično u vidu jedne rečenice, na primer: „Krescens

želi Gneja Helvija Sabina za edila.“ Varijacije na temu obuhvataju

i tragove negativne kampanje („Sitni lopovi žele Vaciju za edila“

verovatno znači isto što i „Ne glasajte za Vaciju“), ali postoji i niz

natpisa koji pružaju kandidatima podršku pekara, stolara,

odgajivača živine, perača rublja i goniča mazgi. Koliko je ta

podrška bila zvanična ne znamo. Ne treba da zamišljamo da su

lokalna udruženja zvanično iskazivala podršku kandidatima,

mada je toga možda i bilo. No, makar su se neki članovi okupili i

odlučili da kao perači rublja (ili šta god drugo…) podržavaju

jednog kandidata, a ne drugog.

Pompeja nam takođe pruža redak uvid u radnu okolinu

nekih svojih stanovnika, naročito radnika u perionicama rublja.

Rimska industrija pranja i obrade tkanina (zajednički prikladno

zvana „valjanje“) nije bila primamljiv posao. Jedan od osnovnih

sastojaka postupka bila je ljudska mokraća, izvor šale na račun

cara Vespazijana o tome kako novac ne zaudara. Kosturi mladih

osoba pronađeni na groblju blizu tekstilnih radionica izvan

Rima pokazuju da je taj rad bio telesno izuzetno naporan. No,

jedna od brojnih valjaonica u Pompeji pruža nam drugačiju

sliku ove industrije namenjenu samim radnicima. Radni

prostor u kom su ti ljudi – uglavnom muškarci – udarali i

obrađivali tkanine u kakvoj god smrdljivoj mešavini koju su koristili, krasile su slike upravo tih osetljivih i prljavih

postupaka. Radnici su gledali te slike – tu pročišćenu, čak i

primamljivu verziju onoga što rade – naporno radeći tokom

dugih radnih dana. (vidi tablu 18).

Suparnici su se podrugivali Ciceronu, opravdano ili ne, što je

sin vlasnika takve radionice. No, u ovoj perionici u Pompeji, kao

nesumnjivo i u mnogim drugim širom carstva, radnicima su se

nudili slika plemenitosti rada i ponosa dobro obavljenim

poslom, kao i osećaj pripadnosti, na šta Ciceron nije ni

pomišljao.



Kultura barova



Rimska elita bila je još prezrivija – i nervoznija – u vezi s onim

što većina stanovništva radi kad nije na poslu. Strast prema

predstavama i spektaklima bila je jedna stvar, ali druga još gora

strast bili su barovi, jeftine krčme i restorani u kojima se običan

svet okupljao. Izmišljane su zastrašujuće slike vrsta ljudi kakve

mogu da se nađu u takvim mestima. Juvenal je, na primer,

prikazao prljavu krčmu u luci Ostja u koju zalaze, tvrdio je,

plaćene ubice, mornari, lopovi, odbegli robovi, dželati i stolari

koji prave mrtvačke sanduke, kao i poneki sveštenik evnuh

(verovatno kad nije na dužnosti u svetilištu Velike majke u

gradu). Pišući kasnije, u četvrtom veku nove ere, jedan rimski

istoričar žalio se da „najniža“ vrsta ljudi provodi čitave noći u

krčmama, a kao posebno odvratan zvuk naveo je frktanje igrača

usredsređenih na tablu za bacanje kockica kada uvlače vazduh

kroz slinave noseve.

Postoje zapisi o višestrukim pokušajima da se takvim

svratištima nametnu porezi ili zakonska ograničenja. Tiberije je,

na primer, po svemu sudeći zabranio prodaju peciva u

krčmama; Klaudije je navodno zabranio „krčme“ u potpunosti,

kao i služenje kuvanog mesa i tople vode (ta voda se verovatno

mešala s vinom, po rimskom običaju – ali zašto onda nije

zabranio vino?), a Vespazijan je, opet navodno, doneo pravilo da

se u krčmama ne sme služiti druga hrana osim graška i pasulja.

Pod pretpostavkom da sve to nisu izmišljotine drevnih biografa

i istoričara, ti potezi bili su potpuno simbolični i neplodni,

propisi koje rimska država nikako nije mogla da sprovede.

Elite svih društava često brinu zbog okupljališta nižih

staleža, ali – mada je svakako bilo grubog jezika i ponašanja –

obične krčme su zapravo bile mnogo pitomije od glasa koji ih je

pratio. U krčme se nije odlazilo samo radi pića, nego su bile

neophodan sastojak svakodnevnog života onih koji su, u

najboljem slučaju, imali ograničene mogućnosti za pripremu

hrane u svojim stanovima. Kao i u slučaju rasporeda stanova u

zgradama, rimski obrazac bio je potpuno obrnut od našeg:

bogataši su imali kuhinje i trpezarije i jeli su kod kuće; siromasi

su, ako su želeli nešto više od starorimske verzije sendviča,

morali da jedu van kuće. Rimski gradovi bili su puni jeftinih

krčmi i barova i u njima je ogroman broj običnih Rimljana

provodio mnoge slobodne sate. Pompeja je ponovo jedan od

najboljih primera. Ako uračunamo sve još neistražene delove

grada i ako se odupremo iskušenju (što nekim arheolozima nije

uspelo) da svaku zgradu sa pultom za služenje proglasimo

krčmom, možemo pretpostaviti da je u Pompeji preko sto krčmi

opsluživalo dvanaest hiljada stanovnika i putnike na

proputovanju.



84. Pogled iz tipične rimske krčme u Pompeji. Na šanku okrenutom

ka ulici su velike posude iz kojih su se služili hrana i piće kupcima

koji ih nose. Stepenice s leve strane služile su kao izlog za još hrane.





85. Svađa oko partije kockica u krčmi. Na ovoj kopiji jedne slike iz

Salvijeve krčme u Pompeji izrađenoj u devetnaestom veku svađa

počinje na levoj strani. „Exsi“, viče jedan igrač: „Pobedio sam,

izlazim“, dok njegov protivnik osporava bacanje. U sledećem prizoru

krčmar, desno, ne samo što ih tera napolje, nego ih lično vuče ka

vratima.

Krčme su bile izgrađene po manje-više uobičajenom nacrtu:

šank okrenut ka pločniku za one koji hranu nose, unutrašnja

prostorija sa stolovima i stolicama za one koji jedu u krčmi,

obično polica za izlaganje hrane i pića i mangal ili pećnica za

pripremu toplih jela i pića. Zidove nekih pompejskih krčmi, baš

kao i u slučaju valjaonica tkanina, krase slike s prizorima iz

života u samoj krčmi – stvarnih i izmišljenih. Nema mnogo

dokaza o moralnoj iskvarenosti od koje su strepeli rimski pisci.

Jedna slika prikazuje kako se dopremljeno vino izručuje u veliku

bačvu, na drugoj se vide ljudi kako jedu ispod kobasica i drugih

delikatesa okačenih o tavanicu. „Najgore“ su jasne slike seksa

(danas ih je teško razaznati jer su ih neki savremeni moralisti

naružili), brojni gra ti tipa: „Jebao sam krčmaricu“ (nemoguće

je znati je li to izjava činjenice, hvalisanje ili uvreda) i nekoliko

slika gostiju kako bacaju kockice, verovatno za novac, šmrčući

ili ne. Na zidovima jedne krčme baloni s tekstom prate slike i

objašnjavaju šta se dešava; partija se pretvorila u svađu veoma

negospodstvenim jezikom. Posle osporenog bacanja („Bilo je

dva, a ne tri“) krčmar je morao da se umeša. „Ako hoćete da se

tučete, izađite“, kaže on, kao što svi krčmari uvek kažu, a igrači

psuju jedan drugog („Đubre jedno, dobio sam tri, pobedio sam“,

„Nisi, govnaru, ja sam pobedio“).

Kocka i igre na tabli bile su najočigledniji slučaj dvostrukih

merila rimske elite. Neki pripadnici najviše aristokratije rado su

se kockali. Prema Svetonijevim rečima, car Klaudije bio je toliko

strastveni kockar da je napisao knjigu o igri kockicama i naredio

da mu se kola prilagode tako da može da igra dok putuje, a prvi

Avgust bio je toliko posvećen igri – ali i obazriv prema kesama

svojih prijatelja – da je gostima jednostavno davao velike sume u

gotovom da imaju za ulog (mada Svetonije nagoveštava da mu se to ne dopada primećujući da se Avgust nije ni trudio da

porekne tu svoju naviku i zajedljivo je poredeći s carevom

navodnom drugom navikom: oduzimanjem devičanstva). Igre

na tabli nisu bile ni samo muška razonoda. Bile su omiljena

zabava postarije Umidije Kvadratile – da li je igrala za novac ili

ne, Plinije ne kaže. No, kako kaže Juvenal opravdano ukazujući

na rimsko licemerje, kad su se obični ljudi prepuštali tim

igrama, elita se zgražavala i smatrala to „sramotom.“

Glavni prigovor bio je da kockanje vodi u zločin. Svađa na

slici u pompejskoj krčmi prikazuje to u maloj meri; u širim

razmerama, veliki broj „bacača kocki“ (aleatores) među

Katilininim pristalicama nagoveštava vezu sa zaverom i

izdajom. No, po mišljenju bogatih i moćnih destabilizujuće

posledice kockanja bile su takođe važan činilac. U svetu u kom je

hijerarhija bogatstva uvek bila neposredno povezana s

političkom moći i društvenim položajem, mogućnost, makar i

mala, da se uspostavljeni poredak preokrene novcem stečenim

čistom srećom bila je opasna. Trimalhionovo bogatstvo bilo je

dovoljno rđavo; pomisao na to da se neko obogati bacanjem

kockica bila je daleko gora. Zbog toga je bilo pokušaja da se kocka

među stanovništvom kontroliše, da se ograniči na neko doba

dana ili priliku i da se suzi zakonska odgovornost za naplatu

nastalih dugova. Ovi propisi bili su delotvorni koliko i oni o

krčmama. Table za kockanje pronađene su širom rimskog sveta.

One preživele načinjene su od izdržljivog kamena i potiču iz

grobnica, krčmi i kasarni ili su urezane u pločnike i stepeništa

javnih zgrada – verovatno u svrhu razonode ljudi s dosta

slobodnog vremena.

Igre kockicama imale su različita imena, igrale su se po

različitim pravilima i na različitim tablama. Niko još nije uspeo da dokuči tačne pojedinosti tih igara (to je kao kad bismo

pokušali da shvatimo kako se igra „Monopol“ bez uputstva,

gurica i kartica). No, uprkos tome, jedna uobičajena vrsta table

pruža nam nezaboravne uvide u atmosferu igre i ponašanje

igrača. Te table služile su za igru koja je očigledno obuhvatala

pomeranje gura preko trideset šest polja poređanih u tri reda

po dvanaest, a svaki red je pak podeljen u dve grupe od šest. No,

umesto „kvadratića“ koji se obično nalaze na savremenim

tablama, kao polja su služila slova alfabeta, a igrači su pomerali

gure od slova do slova. Ona su pak često bila pažljivo složena u

reči, tako da su table saopštavale neke sažete parole u šest reči

od po šest slova. Ovo su neka gesla kulture krčme i samih igrača.

Neka su kruto poučna u vezi s lošim stranama same igre za

koju su table načinjene. „Opake tačkice na kocki primoravaju

čak i veštog igrača da igra na sreću.“ (INVIDA PUNCTA IUBENT

FELICE LUDERE DOCTUM) ili: „Tabla je cirkus. Povuci se kad

izgubiš. Ne znaš da igraš.“ (TABULA CIRCUS BICTUS RECEDE

LUDERE NESCIS). Većina rečenica je trijumfalistička, iako se

oslanja na prilično stare trijumfe. „Parćani su pobijeni, Britanci

pokoreni, igrajte, Rimljani.“ (PARTHI OCCISI BRITTO VICTUS

LUDITE ROMANI), saopštava jedna tabla verovatno iz trećeg

veka nove ere. Druge pak naglašavaju ovozemaljski opšti

hedonizam, govore o trkama u Cirkusu Maksimusu („Cirkus je

prepun, ljudi viču, građani se zabavljaju“, odnosno CIRCUS

PLENUS CLAMOR POPULI GAUDIA CIVIUM) ili čak o

jednostavnijim životnim zadovoljstvima. Na stepenicama

foruma u Timgadu jedna tabla sažima sve: „Lov, kupanje, kocka,

smeh: to je život“ (VENARI LAVARE LUDERE RIDERE OCCEST

VIVERE).



86. Druga varijanta rečenice o prepunom Cirkusu. Ovde u

poslednjem redu (nastavljenom zdesna) piše IANUAE TENSAE –

„Vrata se savijaju.“



Ovi slogani delimično pobijaju strogo nezadovoljstvo rimske

elite, prikazuju humor i žar života u krčmama, zadovoljstva koja

je običnom čoveku donosio život Rimljanina (od cirkusa do

osvajanja) i jednostavno mišljenje o tome šta je to dobar život.

Uz ovakve slogane prosečni pompejski radnik valjaonice sedao

je uveče u lokalnu krčmu uz čašu-dve vina (pomešanog s toplom

vodom), s prijateljima, tablom i kockicama – i sanjao da će mu

kocka doneti bolji život.

Šačica igrača imala je sreće. Nažvrljani gra t u Pompeji beleži

radost jednog pobednika iz obližnjeg gradića: „Na kockicama

sam u Nuceriji osvojio 855 i po denarija. Časti mi, istina je.“ Kao

što dobitnikovo uzbuđenje jasno pokazuje, bila je to gotovo

neverovatna pobeda i znatna suma: denarij su činile četiri

sestercije, pa je dobitak iznosio gotovo četiri hiljade sestercija,

odnosno otprilike četiri godišnje plate rimskog vojnika i sigurno

je mnogo značio srećnom igraču. No, on svakako nije bio puki siromah ni pre te partije. Kao što je promućurni Avgust shvatio,

za kocku je potreban ulog, pa je čak i u krčmama i na uglovima

ulica kocka bila zabava onih koji imaju nešto viška novca.

Ovoliki dobitak verovatno je značio bolji stan, novu odeću, brži

prevoz (mazga je stajala pet stotina sestercija) i bolju hranu i

vino (za jednu sesterciju, kaže jedan sačuvani cenovnik iz

Pompeje, mogla se kupiti čaša ili bokal najboljeg falernskog

vina, četiri puta skupljeg od lokalnog bućkuriša). No, bez obzira

na paranoju elite, ništa od svega toga ne bi uzdrmalo temelje

društvenog poretka.



Snalaženje



Četiri hiljade sestercija svakako su bile redak dobitak van

domašaja većine sitnih igrača u lokalnim krčmama. Čak i

najjednostavniji slogani bili bi preambiciozni za neke. „Lov,

kupanje, kocka, smeh“ bili su možda osnovna zadovoljstva

žitelja gradova u unutrašnjosti kakav je bio Timgad, ali za

muškarce i žene na ulicama Rima lov je bio samo san. Za

stanovnike najviših spratova zgrada, trke su – kao u sloganu:

„Cirkus je prepun“ – bile retko zadovoljstvo (mada dostupnije

nego gladijatorske predstave: Cirkus Maksimus, glavno trkalište,

primao je dvesta pedeset hiljada ljudi, pet puta više od

Koloseuma). Čak i stanari udobnijih nižih spratova suočavali su

se s rizičnom budućnošću, prema našim merilima; njihova

udobnost uvek je bila krhka. Neki savremeni istoričari čak

nagađaju da je popularnost igara na sreću među običnim

Rimljanima povezana sa sličnošću sa strukturom njihovih života. Za većinu Rimljana život je bio kocka, a sticanje novca

gotovo lutrija.

Prikladan način života u jednom trenutku nije jamčio da će

tako biti i ubuduće. One koji su svakodnevno ponešto zarađivali

svakog trenutka mogle su da ometu bolesti koje su im

onemogućavale da rade ili redovne poplave i požari koje su im

razarale domove. Veličanstveni ostaci grada Rima – i

protivpoplavne zaštite podignute u devetnaestom veku koja

uglavnom sprečava razorna izlivanja – lako skreću našu pažnju s

prirodnih katastrofa koje su redovno napadale grad i nejednako

ugrožavale bogate i siromašne iako su često živeli jedni uz

druge. Metar-dva dodatne visine na padini brda moglo je da

zaštiti bogatašku kuću od poplave koja je uništila udobne

stanove na nižim spratovima zgrada. Požari su bili nevolja za

svakoga. U velikom požaru 192. godine nove ere izgorelo je

Galenovo zaključano skladište u blizini Foruma; između ostalog

propali su njegovi medicinski rukopisi, lekarski instrumenti,

lekovi i druge dragocenosti (kao što smo saznali iz rukopisa

njegovog eseja ponovo otkrivenog tek 2005). No, to je bila

posebna nevolja za visoke zgrade, naročito kad su stanari

najviših spratova pokušavali da kuvaju ili da se ugreju pomoću

nesigurnih mangala.

Sitna i ne tako sitna nedela mogla su da ostave te ljude bez

ušteđevine, dragocenosti, odeće ili neophodnog alata. Tada su

se, kao i danas, bogataši s psima čuvarima i privatnim

obezbeđenjem (uglavnom robovskim), najglasnije žalili na

kućne krađe i ulične pljačke. Glavne žrtve tih zločina bili su

siromašni. Neke priče sačuvane na papirusu u rimskog Egiptu –

često mnogo neposrednije i nezvaničnije od javnih proklamacija

urezanih u kamen drugde širom carstva – daju nam lična svedočanstva o svakodnevnim zločinima, nasilju i pljačkama.

Jedan čovek, na primer, žalio se da mu je grupa momčića napala

kuću, istukla ga („po svakom delu tela“) i odnela mu odeću,

uključujući tuniku i plašt, makaze i nešto piva. Drugi je tvrdio

da mu je neki probisvet koji mu je dugovao novac upao u kuću i

napao mu trudnu ženu; ona je pobacila i „sada je u životnoj

opasnosti“. Više od pet hiljada kilometara dalje, u gradu Batu

(tada zvanom Akve Sulis) u provinciji Britaniji, jedan zapis

govori o neprestanim krađama odeće i sitnih stvari, od prstenja

preko rukavica do (naročito) ogrtača.

Nije bilo gotovo nikakvih mogućnosti niti redovnih javnih

službi koje bi ublažile takve krize. U gradu Rimu u prvom veku

nove ere postojala je mala osnovna vatrogasna služba, ali bila je

opremljena samo ćebadima, kofama za vodu i sirćetom za

gašenje plamena i za sprečavanje širenja požara, a više se

oslanjala na rušenje susednih zgrada – što je bilo pametno, osim

ako niste vlasnik tih zgrada. Nije bilo ni policijske službe da se

zločin prijavi i zatraži rešenje slučaja. Većina žrtava zločina

oslanjala se na sopstvene mišiće ili na prijatelje, porodicu i

lokalne osvetnike da poravna račune s krivcima. Nije bilo

sistema koji bi delotvorno, zvaničnim putem, izašao na kraj s

običnim nedelima, postojao je samo krug ulične pravde i surove

odmazde. Ona nesrećna trudnica koja je pobacila posle napada

možda je bila žrtva upravo takve odmazde, uprkos dirljivom

svedočanstvu njenog naoko nedužnog i ojađenog supruga. Priča

o jednom rimskom prodavcu ukazuje na početak novog kruga.

Jedne mračne večeri jurio je lopova koji mu je ukrao svetiljku s

pulta. U tuči koja je usledila lopov je izvukao bič i počeo da šiba

trgovca koji mu je uzvratio – i pritom mu izbio jedno oko.

Pre njena građevina rimskog prava, uprkos izuzetnoj

stručnosti u formulisanju pravnih pravila i načela, u

odlučivanju o odgovornosti i određivanju prava vlasništva i

ugovornih obaveza, nije imala gotovo nikakvog uticaja na život

nižih staleža i nudila im je malo pomoći u rešavanju njihovih

problema. Kad su pokušali da upotrebe sistem, ponekad je bio

jednostavno preopterećen. Ne znamo koliko su daleko stigle

žalbe tih običnih žrtava u rimskom Egiptu, mada su bile

upućene zvaničnicima provincije s nadom da će se sprovesti

neki zakonski postupak. No, znamo, iz drugog dokumenta na

papirusu, da je početkom trećeg veka nove ere jedan namesnik

Egipta (prefekt, kako su ga tamo zvali) za tri dana samo u

jednom mestu dobio više od hiljadu osamsto peticija od onih

koji su želeli da se požale ili da pokrenu tužbe. Većina tih peticija

sigurno je gurnuta pod tepih.

Zvanične pravne ustanove uglavnom nisu bile

zainteresovane za nevolje običnih ljudi i obrnuto. Rimski

naučnici i stručnjaci za pravo ponekad su proučavali nesreće

siromašnih kao zapetljane slučajeve; saglasili su se, na primer,

da trgovac nije postupio protivzakonito ako je lopov prvi

upotrebio bič. A još ređe se, naročito kada je reč o nasledstvu i

statusu građanina, običnim ljudima isplatilo da traže pravničko

mišljenje. U Herkulaneumu, na primer, otkriveno je nekoliko

dokumenata napisanih na voštanim tablicama (potezi pisaljke

još se vide na drvetu koje je bilo ispod prvobitnog voska) koji

beleže izjave svedoka date u zamršenom i nama potpuno

zbunjujućem lokalnom slučaju. Postavljalo se pitanje da li je

jedna žena iz grada rođena ko robinja ili kao slobodna. Kao i

većina stanovnika Rima, ona nije imala zvanični dokaz svog

statusa, ali u ovom slučaju (ishod je nepoznat) neko je imao vremena, veza i novca da slučaj stigne do samog vrha Rima. No,

načelno je zakon bio izvan domašaja većine stanovnika koji su,

kao što ćemo uskoro videti, često gledali na suđenja i pravne

postupke više kao na pretnju koje se treba pribojavati nego na

moguću zaštitu.

Ako ne zakonu, kome su se onda obični ljudi obraćali za

pomoć osim porodice i prijatelja? Često su se okretali

„alternativnom“ sistemu podrške, bogovima, natprirodnom i

onima koji su, poput jeftinih proroka, tvrdili da imaju pristup

znanju o budućnosti i ishodu problema – a prema kojima je elita

predvidivo imala prezriv stav. Jedini razlog zbog kog znamo za

krađe ogrtača u Batu jeste to što su ljudi odlazili na svete izvore

Sulis, lokalne boginje, pisali kletve lopovima na olovnim

tablicama i bacali ih u vodu. Mnoge takve tablice su pronađene,

s ljutitim ili očajničkim porukama: „Docilijan, sin Brucerov,

najsvetijoj boginji Sulis. Proklinjem onoga ko mi je ukrao plašt,

bio muškarac ili žena, rob ili slobodnjak, da mu boginja Sulis

donese smrt i ne da mu da spava i da ima dece sada ili ubuduće

dok ne donese moj plašt u božji hram“, glasi jedna tipična

poruka.

Jedan alternativni izvor pomoći i jedan od najčudnovatijih

sačuvanih dokumenata iz klasične antike, vodi nas neposredno

u speci čne probleme i strahove koji su tištali živote muškaraca

i žena na drevnim ulicama. Nazvana Astrampsikova

proročanstva po legendarnom drevnom egipatskom čarobniku

(s kojim nema baš nikakve veze), knjiga ima uvod navodno iz

pera lozofa Pitagore i otkriva tajnu iza uspeha Aleksandra

Velikog, a zapravo je priručnik za proricanje sudbine nastao

verovatno u drugom veku nove ere, stolećima posle Pitagore i

Aleksandra. Sastoji se od numerisanog spiska od devedeset dva pitanja koja bi ljudi mogli da postave proroku i spiska s više od

hiljadu mogućih odgovora. Zamisao je bila da onaj koji pita

odabere pitanje koje najbolje predstavlja njegovu nevolju i kaže

broj pitanja proroku koji prateći uputstva iz knjige – uglavnom

besmislice, biranje novog broja od kog se oduzme prvobitni broj

pitanja i tako dalje – vremenom dođe do jednog tačnog odgovora

iz hiljadu mogućih.

Ko god da je sastavio knjigu smatrao je da ta devedeset dva

pitanja sažimaju probleme zbog kojih se ljudi najčešće obraćaju

jeftinim lokalnim vidovnjacima. Neka pitanja ukazuju na

imućnije klijente: „Hoću li postati senator“ svakako nije bila

sveopšta briga – mada je možda neko pitanje iz maštarija kakvo

bi danas glasilo: „Hoću li se udati za zgodnog princa“, a postavlja

ga žena koja najverovatnije nikada neće ni videti nikakvog

princa, a kamoli se udati za njega. Većina pitanja odnosni se na

mnogo jednostavnije strahove. Neka se, predvidivo, tiču

zdravlja, braka i dece. Pitanje broj 42, „Hoću li preživeti bolest“,

sigurno je bilo sveopšta briga, mada je zanimljivo da se na

spisku nalazi i pitanje: „Da li me neko truje“, što znači da taj

strah očigledno nije bio ograničen samo na carski dom. Pitanje

broj 24, „Da li je moja žena trudna“, lepo je uravnoteženo grižom

savesti pitanja: „Hoću li uskoro biti uhvaćen u preljubi“, i: „Da li

ću odgajati dete“, koje ukazuje na drevno dvoumljenje da li

izložiti bebu ili ne. Jasno je takođe da se i na robove računalo kao

na kupce („Hoću li biti oslobođen“ i „Hoću li biti prodat?“), i da

se putovanje smatralo jednom od važnih životnih opasnosti

(„Da li je putnik živ?“, i „Hoću li ploviti bezbedno?“). No, glavne

brige bile su novac i zarada i pojavljuju se u brojnim pitanjima:

„Hoću li uspeti da pozajmim novac?“, „Hoću li otvoriti radnju?“,

Hoću li vratiti dugove?“, „Hoće li moja imovina biti prodata na licitaciji?“, „Hoću li naslediti nešto od prijatelja?“ Zakon, kada se

pojavljuje, deluje preteći, od: „Jesam li bezbedan od progona?“

do: „Hoću li biti bezbedan ako me neko prijavi.“

Zamršeni sistem mogao je da ponudi povoljne, nepovoljne i

nejasne odgovore na ova pitanja. Pod pretpostavkom da su svi

klijenti odgovore shvatali ozbiljno (a neki su sigurno bili

sumnjičavi kao mnogi današnji čitaoci horoskopa), odgovor

„Nećeš biti uhvaćen u preljubi“ očigledno je povoljniji od: „Bićeš

uhvaćen u preljubi, ali ne još neko vreme.“ „Nisi otrovan, ali

možda si začaran“, samo bi pobudilo novu strepnju, dok bi

odgovor: „Putnik se vraća“ svakako bio povod za slavlje. U svim

odgovorima oseća se uporna malodušnost: „Čekaj“, „Ne još“,

„Budi strpljiv“ i „Ne nadaj se tome“ stalno se ponavljaju.

Taj ton vlada i u jedinom rimskom književnom žanru

nastalom van krugova elite: u basnama. Najslavnije basne

pripisuju se Ezopu, navodno grčkom robu iz ranijih vekova, čije

ime se i dalje nalazi u brojnim savremenim zbirkama tih priča.

No, u Rimu je jednako značajan pisac koji je prilagođavao ranije

verzije i stvarao nove s izrazito rimskim obrtima bio Fedar, bivši

rob carske porodice iz vremena vladavine cara Tiberija

početkom prvog veka nove ere. Mnoge njegove basne oštro

govore o nejednakostima u rimskom društvu s tačke gledišta

čoveka sa dna tako što sukobljavaju male životinje kao što su

lisice, žabe i ovce s moćnim stvorenjima u vidu lava, orla, vuka i

jastreba.

Slabiji vrlo retko pobeđuje u Fedrovim basnama. Majka lisica,

na primer, spasava svoju decu koju je majka malih orlova

ugrabila kao hranu za njih; lisica podmeće požar i orlica pušta

lisičiće kako bi spasila sopstvenu decu. No, igra je uvek

nameštena na štetu slabih. U jednoj basni krava, koza i ovca udružuju se s lavom, ali kad zajedno uhvate velikog slasnog

srndaća, lav ga uzima i odbija da ga podeli. U drugoj ždral zavlači

glavu vuku u grlo da izvuče kost od koje se vuk davio, ali ne

dobija obećanu nagradu (zar nije dovoljno, kaže vuk, što ti

nisam odgrizao glavu?). Sve u svemu, poruka basni je potpuno

suprotna od optimističkih kockarskih maštarija. Jedina

mogućnost, kažu mnoge ove basne, jeste pomirenost s onim što

je kome dato. Žabe zamole Jupitera da im podari kralja i on im

pošalje balvan; kad mu zatraže boljeg kralja on im da zmiju koja

ih sve pojede. Jedna čavka se okiti lepim perjem da liči na pauna,

ali je drugi paunovi oteraju kao varalicu, a kad pokuša da se

vrati među svoje, i čavke je oteraju jer je umišljena. Ovo je priča o

Trimalhionu u sasvim drugom obliku i s potpuno drugačije

tačke gledišta.

Jedno je sigurno: sila zakona neće pomoći tim jadnim

stvorenjima. To jezivo prikazuje priča o lasti koja se vratila na

proleće, svila gnezdo u zidu sudnice i izlegla sedam jaja. Dok je

lasta bila odsutna naišla je zmija i progutala sve mladunce.

Zakon možda štiti prava nekih, kaže naravoučenije basne, ali ne

i jadne male laste, ubijene sudijama ispred nosa.



Laste i zmije



S obzirom na ogroman jaz između bogatih i siromašnih u

rimskom svetu, kako to da nije bilo otvorenijih društvenih i

političkih sukoba? Kako su u gradu Rimu car i dve-tri hiljade

bogataša, kao i njihovi robovi, uspeli da zauzmu hektare zemlje,

uključujući i prostrane vile i velike parkove za uživanje po obodu

grada, dok se gotovo milion stanovnika tiskalo u preostalom prostoru? Zašto se, da upotrebimo izraze iz basne, laste nisu

pobunile protiv zmija?

Jedan odgovor glasi da je verovatno bilo više sukoba nego što

je zabeleženo iako su većinom bili gerilski, a ne otvorena

pobuna: gađanje pokvarenim jajima zavesa nosiljki u prolazu, a

ne usklađeni napad na kapije carske palate. Rimski pisci nisu

zapažali umerene pobune, ali carevi su svakako brinuli o tome

kako će biti dočekani kad se pojave na javnim igrama i

predstavama. Iako se javni red nije neprestano lomio pod

carevima kao u vreme sukoba krajem Republike, postoje dokazi

o povremenim nasilnim neredima u Rimu i drugim delovima

carstva. Glavni razlog nezadovoljstva bile su nestašice hrane.

Godine 51. nove ere cara Klaudija gađali su hlebom na Forumu

(čudan izbor oružja u vreme oskudice, pomislilo bi se), pa su

morali da ga uvedu u palatu na zadnja vrata. Otprilike u isto

vreme u Aspendu u današnjoj Turskoj jedan lokalni zvaničnik

jedva je izbegao da ga živog ne zapali rulja besna na

zemljoposednike koji su zaključali zalihe žita s namerom da ga

izvezu. No, hrana nije bila jedini povod.

Godine 61. nove ere jednog istaknutog senatora ubio je

njegov rob, pa je senat odlučio da sledi tradicionalno pravilo za

takav zločin koje je tražilo da svi žrtvini robovi budu pogubljeni

zajedno s krivcem (takva kazna trebalo je da podstiče robove da

prijavljuju jedni druge). U ovoj prilici nedužnih robova je bilo

oko četiri stotine. Narod je izašao na ulice zgrožen strogošću

kazne, pokazujući solidarnost između robova i slobodnjaka od

kojih su mnogi i sami nekada bili robovi. No, iako je značajan

broj senatora bio na strani pobunjenika, car Neron poslao je

vojsku na ulice da suzbije nevolje i izvrši kaznu.

Drugi odgovor kaže da je, uprkos ogromnoj razlici u

bogatstvu, preziru elite prema manje srećnima i jasnim

dvostrukim merilima, postojalo veće kulturno preklapanje

između bogatih i makar onih „srednjih“ žitelja Rima, onih koji

su živeli na nižim spratovima zgrada, nego što možda

zamišljamo. Kad zagrebemo površinu vidimo da se te dve

kulture međusobno prožimaju više nego što deluje na prvi

pogled, da se tačka gledišta lasta ne razlikuje naročito od tačke

gledišta zmija.

Već smo videli nagoveštaje toga. Baloni s tekstom u krčmi i

domišljati epita (ponekad napisani u stihovima poštujući sva

složena pravila poezije na latinskom jeziku) govore o svetu u

kom se pismenost podrazumevala. Poslednjih godina vode se

neplodne rasprave o tačnom broju pismenih stanovnika

Rimskog carstva. U čitavom rimskom svetu, računajući gradove

i sela, procenat je možda bio vrlo mali, manje od dvadeset odsto

kod odraslih muških stanovnika. No, sigurno je bio mnogo viši

u gradskim zajednicama u kojima su brojnim sitnim trgovcima,

zanatlijama i robovima bile neophodne makar osnove

pismenosti i računanja za uspešno obavljanje posla (uzimanje

porudžbina, brojanje novca, organizacija isporuka i tako dalje).

Neki pokazatelji nam govore da je „funkcionalna pismenost“ te

vrste omogućavala čak i srednjem staležu da na neki način

učestvuje u onome o čemu mislimo kao o visoko klasičnoj

kulturi.

Više od pedeset citata iz Vergilija naškrabano je u vidu gra ta

na zidove Pompeje. To svakako ne znači da su se Enejida i druga

njegova dela čitala naširoko. Većina citata su prve reči prve

knjige Enejide („Arma virumque cano“, odnosno „O oružju i

čoveku pevam“) ili prve reči druge knjige („Conticuere omnes“ – „Svi utihnuše“) – reči koje su svi znali kao što danas svi znamo:

„Biti il' ne biti.“ A mnogi gra ti bili su delo bogatih momaka

kojima je Vergilije bio udžbenik; pogrešno je misliti da samo

siromašni pišu po zidovima. No, bila bi neprihvatljiva i

pretpostavka da su sve te gra te napisale bogataške ruke.

Postoje znaci da je, makar u malim delovima, Vergilijeva

poezija bila opšte kulturno dobro koje se citiralo, prilagođavalo,

pa čak i koristilo za šale i igru. Fasada jedne perionice u Pompeji

bila je ukrašena prizorom iz Enejide u kom heroj Eneja vodi oca i

sina kroz razorenu Troju na putu da pronađe novu Troju u

Italiji. Odmah pored slike neki šaljivčina je nažvrljao,

parodirajući čuveni prvi stih poeme: „Fullones ululamque cano,

non arma virumque“ – „O valjarima i njihovoj sovi pevam, ne o

oružju i čoveku“ (misleći na pticu koja je bila maskota njihovog

zanata). To nije bila visoka kultura, ali ukazuje na zajednički

kulturni okvir sveta ulice i sveta klasične književnosti.

Još upadljiviji slučaj je slika u krčmi nastala u drugom veku

nove ere u lučkom gradu Ostiji. Glavna tema slike je uobičajeni

prikaz poređanih grčkih lozofa i mudraca pod tradicionalnim

naslovom „Sedam mudraca“. Među njima su Tales iz Mileta,

lozof iz šestog veka pre nove ere slavan po tvrdnji da je svemir

nastao od vode, i njegovi savremenici Solon Atinski, gotovo

legendarni zakonodavac, i Hilon od Sparte, takođe rani istaknuti

intelektualac. Neke slike nisu preživele, ali prvobitno su sva

sedmorica bila tu, prikazana kako sede na elegantnim stolicama

i sa svicima u rukama. No, tu nastaje iznenađenje. Svakog

mudraca prati natpis ne o njihovoj stručnoj oblasti politike,

nauke, prava ili etike – nego o pražnjenju creva, prema dobro

poznatoj skatološkoj temi (vidi kolornu sliku 15).

Iznad Talesa piše: „Tales savetuje one s tvrdom stolicom da se

tome zaista posvete“; iznad Solona: „da bi dobro srao Solon se

mazio po stomaku“, a iznad Hilona: „Lukavi Hilon uči kako se

vetar pušta nečujno.“ Ispod mudraca je još jedan niz gura, a sve

sede na zajedničkom toaletu s više sedišta (što je bilo uobičajeno

u rimskom svetu): I oni izgovaraju klozetska gesla, na primer:

„Skači gore-dole i ići će brže“ i: „Evo ga, izlazi.“

Jedno objašnjenje glasi da je ovo agresivna narodna šala

protiv elitne kulture. Obični gosti krčme uživali su u

bezobraznim šalama na račun stubova intelektualne elite

posmatrajući njihovu mudrost u klozetskim okvirima. To je

sigurno jedna strana toga: spuštanje visokih misli na nivo

izmeta. No, nije to tako jednostavno. Ti natpisi ne samo što

podrazumevaju pismene čitaoce, ili makar dovoljno pismenih

među gostima da ih pročitaju nepismenima. Da bi te šale o

Sedam mudraca nastale, trebalo je nešto znati o njima; ako ime

Talesa iz Mileta autoru ne znači ništa, onda njegov savet o

pražnjenju creva nije smešan. Kako bi se ošinula pretencioznost

intelektualnog života, moralo se znati nešto o njoj.

Život u ovoj krčmi može se zamisliti na mnogo načina:

raskalašni smeh na klozetske šale, povremena rasprava o tome

zbog čega je Kilon tačno poznat, veseli razgovor s krčmarom,

očijukanje s osobljem. Gosti su dolazili iz raznovrsnih razloga:

da dobiju dobar topao obrok, da uživaju u toplijoj i veselijoj

atmosferi nego kod kuće ili naprosto da se napiju. Neki su

sanjali da će se obogatiti bacanjem kockica. Drugi su verovali da

je bolje prihvatiti ono što im je život udelio nego izgubiti ono

malo imovine na kocki. Mnogi su besneli zbog nadmenosti,

prezira, dvostrukih merila i načina života svojih bogatih suseda;

nepostojanje zona u rimskim gradovima možda je bilo znak jednakosti, ali je značilo da se siromašnima neprestano

utrljavaju u nos povlastice bogatih.

I jedni i drugi bili su saglasni da je poželjno biti bogat i da se

siromaštvo treba izbegavati ako je ikako moguće. Baš kao što je

ambicija rimskih robova bila da steknu slobodu za sebe, a ne da

se ropstvo kao ustanova ukine, tako je želja siromašnih bila ne

da se radikalno preobrazi društveni poredak, nego da stvore za

sebe mesto pri vrhu hijerarhije bogatstva. Osim šačice

lozofskih ekstremista, niko u rimskom svetu nije ozbiljno

verovao da je siromaštvo časno – sve do jačanja hrišćanstva, koje

ćemo istraživati podrobnije u sledećem poglavlju. Zamisao da bi

bogataš mogao imati teškoća pri ulasku u carstvo nebesko bila

bi besmislena gostima naše krčme u Ostiji koliko i bogatašu u

njegovoj vili.





DVANAESTO POGLAVLJE




•



RIM IZVAN RIMA



Plinijeva provincija



GODINE 109. NOVE ERE Plinije Mlađi napustio je Italiju i svoju raskošnu seosku vilu i krenuo na put od najmanje četiri nedelje do tri hiljade kilometara udaljene provincije Bitinije.

Ovog pravnika, advokata i bivšeg konzula tada na pragu

pedesete godine, car Trajan imenovao je za novog namesnika

Bitinije s posebnim zadatkom da prouči stanje u tamošnjim

gradovima. Bila je to velika teritorija, prostirala se duž većeg

dela južne obale Crnog mora, zauzimala je skoro četrdeset

hiljada kvadratnih kilometara, uključujući i ostatke

nekadašnjeg Mitridatovog kraljevstva Ponta. Plinije je sa sobom

poveo treću suprugu Kalpurniju, oko dvadeset pet godina mlađu

od sebe. Ona se vratila u Rim godinu-dve kasnije kada je dobila

vest o smrti svog dede. Plinije se više nikada nije vratio u Italiju.

Po svemu sudeći umro je na dužnosti nedugo pošto je

Kalpurnija otišla.

Na osnovu oko sto preživelih pisama koja je razmenio sa

carem tokom svog boravka u Bitiniji znamo šta je Plinije preduzimao u pogledu organizacije i uprave nad provincijom,

pravnih sporova, obnove gradova, upravljanja nansijama i

carskog protokola. Ko god da je odabrao i uredio ova pisma za

javnost (jer svakako nisu nasumični izbor iz Plinijeve škrinje s

dokumentacijom) starao se da ga prikaže kao pouzdanog i

poštenog zvaničnika sa smislom za pojedinosti koji je posao

upravljanja provincijom shvatao ozbiljno. To često deluje suviše

dobro da bi bilo istinito.

Pisma nam govore da je brižljivo pregledao nansije gradova,

izveštavao cara o stanju javnih službi i tražio da mu se iz Rima

pošalju arhitekte i inženjeri. Plinija je brinulo stanje akvedukta

u Nikomediji, kupatila u Klaudiopolisu i pozorišta i

gimnazijuma u Nikeji; čak i šest metara debeli bedemi tog novog

gimnazijuma nisu bili potpuno pouzdani, činilo mu se, ali je

želeo mišljenje stručnjaka. Razmišljao je da u Nikomediji osnuje

vatrogasnu jedinicu, ali se Trajan nije saglasio iz vrlo rečitog

razloga da bi takva organizacija mogla lako da počne s vršenjem

političkog pritiska, pa je predložio da se samo nabavi nešto

vatrogasne opreme. Plinije je razmišljao i o tome kako da kazni

robove koji su pokušali da stupe u vojsku, otvorenu isključivo za

ljude rođene u slobodi, o tome da li da dozvoli gradskom odboru

Nikeje da preuzme imovinu onih koji su umrli bez testamenta i

da li bi se Trajan protivio da se njegova statua postavi u zgradu u

kojoj leže sahranjeni ljudski posmrtni ostaci.

Svako carevo pismo putovao je do Plinija najmanje dva

meseca, čak i ako se odmah pošalje iz palate. No, Trajan mu je

redovno odgovarao, a povremeno ljutiti ton ukazuje na to da je

pisma pisao ili diktirao lično, da ih nije samo prepuštao nekom

službeniku. Naravno, odgovorio je režeći, nema ništa protiv toga da su ljudski posmrtni ostaci blizu njegove statue; zbog čega je

Plinije uopšte i pomislio da bi ga to uvredilo?

Verovatno bi i Trajana i Plinija iznenadilo kad bi saznali da će

dve hiljade godina kasnije najpoznatiji deo njihove prepiske biti

onaj koji se bavi naizgled nevažnom, ali nezgodnom novom

religijskom grupom koja im je trošila vreme – hrišćanima.

Plinije je priznao da nije siguran kako da postupa prema njima.

U početku im je pružio nekoliko prilika da se pokaju i pogubio je

samo one koji su to odbili („ta tvrdoglavost i nepopustljivost

svakako moraju biti kažnjeni“). No, onda mu je dostavljeno još

mnogo imena jer su ljudi krenuli da poravnavaju stare račune

optužujući svoje neprijatelje da su hrišćani. Plinije je i dalje

dozvoljavao onima koji su pod istragom da se pokaju i dokažu

svoju nevinost izlivajući vino i paleći mirišljave štapiće pred

statuama cara i istinskih bogova. No, kako bi saznao šta je

osnova svega toga, naredio je da se dve hrišćanke muče i

saslušavaju (u drevnoj Grčkoj i Rimu robovi su mogli da daju

zakonski važeće iskaze samo pod mukama), i zaključio je da je

hrišćanstvo „ništa drugo do nastrano i buntovno“. I dalje je želeo

od Trajana potvrdu da je njegov postupak ispravan. Car je

manje-više to potvrdio, mada je dodao upozorenje: „Za

hrišćanima ne treba tragati“, napisao je, „ali ako su optuženi i

proglašeni krivima treba da budu kažnjeni.“ Ovo je najstarija

rasprava o hrišćanstvu izvan jevrejske ii hrišćanske literature.

Suprotnost u odnosnu na Ciceronovo pismo poslato iz

Kilikije sto pedeset godina ranije nije mogla biti veća niti

očiglednija. Za Cicerona je provincija predstavljala priliku za

vojne poduhvate i nudila san Aleksandra Velikog – i bila je

muški svet (u Republici je namesničkim suprugama bilo strogo

zabranjeno da pođu s muževima u inostranstvo). On je prikazao sliku nesigurnosti i neorganizovanosti koje je, uprkos dobrim

namerama, mogao samo da ublaži, a ne i da reši. A uza sve to

niže rimsko osoblje, među njima i Cezarov ubica Brut, čija

plemenita politička načela u provinciji nisu važila, iznuđivalo je

novac od stanovništva: sam Brut pokušavao je da iznudi kamatu

od četrdeset osam odsto od nesrećnih Kiprana. Plinije po svemu

sudeći nije žudeo za vojničkom slavom i otišao je na dužnost sa

ženom, mada možemo samo da nagađamo šta je mlada

Kalpurnija tamo radila. Čini se da je njegova provincija uređena,

da se s nansijama postupa dobro i da je korupcija ugušena,

važni lokalni objekti su mu visoko na spisku, a sporovi se

rešavaju unutar jasnog pravnog okvira.

Bilo bi pogrešno uzeti ovu suprotnost zdravo za gotovo.

Pisma caru svakako su imala drugačiji ton i ostavljala drugačiji

utisak od pisama koja je Ciceron slao bliskim prijateljima i

osobama od poverenja. Osim toga, nešto preciznih zakonskih

okvira unutar kojih je Plinije delovao nastalo je u Ciceronovo

vreme; Pompej je uspostavio pravila i propise za ovu novu

provinciju pošto je porazio dugogodišnjeg rimskog neprijatelja

Mitridata i njegove naslednike 63. godine pre nove ere, a Plinije

ih nekoliko puta otvoreno spominje kao lex Pompeia, odnosno

Pompejev zakonik. Čak i Ciceron se povremeno bavio

nepravilnostima po gradovima provincije. Ipak, od Avgustovog

vremena nastao je novi način upravljanja provincijama, a

Plinijeva prepiska to jasno dočarava.

Nastao je novi jasan lanac komande. Plinije je otišao u

Bitiniju s izričitim Trajanovim uputstvima i znao je tačno kome

je odgovoran. Jasno je takođe da je car donosio odluke o

pitanjima provincije, čak i o pojedinostima određenih zgrada u

određenim gradovima, onako kako senat Republike nikada nije radio. Neki odmetnuti namesnici možda su se rado ponašali kao

mali samodršci i postupali po sopstvenom nahođenju, donosili

sopstvene zakone i živeli raskošno, uglavnom bez ikakvog

dodira s prestonicom, a i nisu svi do jednog bili potpuno odani

caru. No, nastao je novi osećaj da su namesnici neposredno

odgovorni najvišoj vlasti u Rimu. Kao što ćemo videti, dvorska

administracija, iako udaljena od većina provincija nekoliko

nedelja puta, imala je načina da prati šta ti namesnici smeraju.

Ovo je bio novi svet „Rima izvan Rima“, a Plinije je odličan

vodič kroz taj svet. Njegova pisma nameću pitanje koliko se

carstvo pod carevima razlikovalo od carstva pod Republikom i

za vladare i za potčinjene, i za pobednike i za žrtve. Ona ukazuju

na šire dileme o zvaničnom odnosu prema hrišćanima, a to

pitanje postaće najveći razdor rimskog sveta, i govore o mnogim

važnim pitanjima infrastrukture carske vladavine u tom

periodu, od uloge vojnika u upravi provincije do organizacije

zvaničnog prevoza. No, ni Plinije nije video baš sve.

Malo su ga zanimali opšti izvori otpora prema Rimljanima i

trgovačke mogućnosti ovog ogromnog carstva, a kulturne

razlike između njegove provincije i Rima nisu za njega imale

nikakvu važnost. Na osnovu njegove prepiske niko ne bi

pogodio da je glavni jezik njegove provincije bio grčki, a ne

latinski. Trajan je u jednom pismu izrazio mišljenje o telesnim

vežbama Grka: „Grčići“, napisao je misleći na žitelje provincije

koji govore grčki, „zaista vole vežbaonice“. No, jedino što je

Plinije napisao o kulturnim razlikama jeste da smatra

hrišćanstvo „nastranim i neobuzdanim sujeverjem“ i da

pokušava da prodre u temelje hrišćanskih obreda i svetkovina.

Provincija Bitinija i Pont, kako se zvanično zvala, bila je svet

potpuno drugačiji od Rima, sa bleštavom i ponekad „egzotičnom“ mešavinom grčke i drugih lokalnih tradicija, što

su neki drugi drevni pisci rado naglašavali. Esejista i satiričar

Lukijan – i sam zanimljiv primer kulturne mešavine kao rimski

građanin poreklom iz Sirije kome je maternji jezik bio grčki –

posvetio je čitav jedan skeč nezaboravno čudnovatom novom

proročištu koje je nastalo u Bitiniji svega pedeset godina posle

Plinijeve smrti. Prorok je bila zmija s ljudskom glavom, postala

je izuzetno popularna i privlačila je pažnju najistaknutijih

Rimljana, od cara Marka Aurelija naniže. Lukijan ju je ismevao

kao prevaru za uzimanje novca lakovernima i kao lutku kućne

izrade.





87. Bog zmija Glikon živopisno je prikazan ovom skulpturom iz

drugog veka nove ere. Lukijanov sumnjičavi skeč o kultu Glikona

govori o raznim neverovatnim trikovima koje je izvodio za

lakovernu svetinu.

Za današnje istoričare najvažnije pitanje o Rimskom carstvu

jeste kako se raspravljalo o kulturnim razlikama i

neobičnostima ove vrste, koliko su stanovnici carstva izvan

Rima i Italije postali „Rimljani“ i kako su žitelji provincija

posmatrali svoje tradicije, religije, jezike i u nekim slučajevima

književnost u odnosu na carske – i obrnuto. Plinija po svemu

sudeći to uopšte nije zanimalo.



Granice carstva



Širenje carstva pod prvim Avgustom naglo je zaustavljeno 9.

godine pre nove ere kada je pokušavajući da učvrsti vlast na

osvojenim teritorijama u Nemačkoj rimski zapovednik Publije

Kvintilije Var izgubio gotovo čitave tri legije u Bici u

Tojtoburškoj šumi, tik severno od današnjeg grada Osnabrika.

Taj poraz je u rimskoj mašti bio jednak katastro kod Kane

tokom rata protiv Hanibala, a pričale su se jezive priče o tome

kako su zarobljeni rimski vojnici žrtvovani u varvarskim

obredima i kako su oluja i pljusak pogoršali pokolj. Govorilo se

da bespomoćni legionari nisu mogli da ispaljuju strele, bacaju

koplja, pa čak ni da razmahuju kišom natopljenim štitovima. Na

kraju su rimski gubici iznosili jedva nešto manje od deset odsto;

ostaci nekih poginulih, kao i njihovih tovarnih životinja,

nedavno su otkriveni na licu mesta, uključujući i lobanje s

tragovima dubokih rana. Pobednički neprijatelj bio je nemački

pobunjenik Arminije („German Herman“, kako ga danas zovu od

milošte), čovek koji je služio u rimskoj vojsci i kome je Var

verovao kao odanom prijatelju. Arminije je na prevaru

namamio Vara u klopku rekavši mu da odlazi da u okolinu prikupi podršku Rimljanima. Kao i u drugim prilikama,

najdelotvorniji protivnici legija bili su oni koje su Rimljani sami

obučavali.

Avgust je nameravao da proširi rimske teritorije u istočnu

Nemačku iza reke Rajne. Jasni znaci njegovih namera otkriveni

su tokom poslednjih dvadesetak godina prilikom iskopavanja

poludovršenog rimskog grada kod Valdgirmesa, sto kilometara

istočno od Rajne; glavni forum već je bio izgrađen, sa sve

pozlaćenom statuom cara na konju. Grad nije dovršen jer je

posle poraza Avgust odustao od planova za dalja osvajanja,

povukao se ka zapadu i pre smrti ostavio uputstva da se carstvo

ne širi dalje.





88. Glava pozlaćenog konja iz Valdgirmesa – ovde prikazana tokom

konzervacije – jasan je znak da je pre vojničkog poraza iz 9. godine

nove ere grad bio planiran kao važan centar sa brojnim skulpturama

(uključujući i samog Avgusta na konju). Grad je iskopan u

poludovršenom stanju.



No, ta uputstva nisu bila tako jednostavna. Kao što smo

videli, Avgust je ostavio i obrazac moći carstva zasnovan na

osvajanjima i tradicionalnoj rimskoj vojnoj veštini. Osim toga,

zaveštao je svojim naslednicima i rimskom narodu viziju

Rimskog carstva koje obuhvata čitav svet. Da li je Jupiterovo

proročanstvo iz Verglijeve Enejide da će Rimljani imati vlast „bez

granica“ moglo da se zanemari zbog jednog teškog poraza? To ne

bi bilo u duhu Kane.

Sledećih dvesta godina, sve do kraja drugog veka nove ere,

ove dve međusobno protivrečne vizije carstva – učvršćivanje nasuprot širenju – postojale su jedna uz drugu iznenađujuće

lako. Teritorija Rima donekle je proširena. Klaudije je, na primer,

ispravio nevojničku sliku o sebi preuzevši zasluge za osvajanje

Britanije i taj uspeh proslavio je trijumfom 44. godine nove ere,

prvim posle gotovo trideset godina. Taj podvig imao je veliki

simbolički značaj. Bilo je to prvo rimsko osvajanje te čudne

zemlje koja leži iza Okeana (inače u ovom slučaju poznatog kao

Lamanš) i pretvorilo je privremeni upad Julija Cezara na ostrvo

sto godina ranije u stalnu okupaciju. No, to nije bilo veliko

proširenje, a tokom sledećih decenija rimski napredak na sever

prema Škotskoj bio je veoma spor. Brižljiva procena geografa

Strabona načinjena u prvom veku nove ere o izvodljivosti

pripajanja Britanije zapravo je rečita ilustracija nove oprezne

kulture carstva. Pošto je razmotrio svojstva Britanaca (visoki,

krivonogi i čudnovati) i prirodna bogatstva ostrva (uključujući

žito, stoku, robove i lovačke pse), zaključio je da bi troškovi

držanja posade na ostrvu bili veći od svakog poreza koji bi se

mogao prikupiti. No, Klaudiju su bile potrebne pohvale.

Samo Trajanovi pohodi doveli su do značajnijeg proširenja

carstva: tokom 101. i 102. godine nove ere pokorio je Dakiju, deo

današnje Rumunije, u operacijama koje su podrobno prikazane

na njegovom stubu; između 114. i 117. ušao je u Mesopotamiju i

stigao čak do današnjeg Irana. To je bila najistočnija tačka do

koje je rimska vlast ikada zvanično stigla, ali ne zadugo.

Nekoliko dana po dolasku na presto Hadrijan je napustio veći

deo tih teritorija. Uspeh je proslavljen vrlo neobičnom

trijumfalnom povorkom. Pošto je Trajan umro na povratku

kući, u trijumfalnim kolima njegovo mesto zauzela je njegova

statua – a osvojene zemlje ionako su već bile predate.



89. Na Trajanovom stubu vojska deluje kao delotvorna ratna



mašinerija koja se jednako stara i o logistici i o pokolju. Ovde jedinice

krče šumu u Dakiji, a iza njih je tvrđava.



Mnoge prepreke usporavale su osvajanja u inostranstvu.

Avgust jeste ostavio uputstva, ali malo koja posmrtna želja ima

važnost kakvoj se pokojnik nada za života. Raj republikanske

političke kulture pune nadmetanja bio je mnogo važniji. Carevi,

koji su preuzimali vojničku slavu bilo da su učestvovali u

borbama li ne, uglavnom su se nadmetali sa svojim mrtvim

prethodnicima; to suparništvo bilo je mnogo jače od

suparništva sa, na primer, Sulom, Marijem, Pompejem ili

Cezarom. Ovo je išlo podruku sa sve jačim osećanjem da carstvo

u praksi ima granice, iako razmetljivo proročanstvo iz Enejide

nikad nije zaboravljeno. To nije označavalo utvrđenu granicu u preciznom smislu. Uvek su postojala nejasne zone u kojima je

rimska vlast postepeno bledela u nerimsku teritoriju, i uvek je

bilo naroda koji nisu zvanično bili deo provincija carstva, ali su

ipak radili ono što im Rimljani kažu, prema starom obrascu

poslušnosti. Zbog toga moderne mape koje tvrde da su opcrtale

granice carstva jednostavnom linijom više zavaravaju nego što

pomažu. No, ivice su malo po malo postajale čvršće i važnije, što

pokazuje zid podignut u severnoj Britaniji po zapovesti cara

Hadrijana.

Hadrijanov zid, kako ga mi zovemo, proteže se preko sto

kilometara od jedne obale do druge. Njegova izgradnja

obuhvatila je ogroman broj vojničkih radnih sati – ali

iznenađujuće teško je saznati koliko tačno. Staro mišljenje da je

to odbrambena prepreka za zadržavanje „varvara“ je

neubedljivo. Tačno je da je jedan drevni pisac spominje

izgradnju zida – anonimni biograf i maštar koji je pisao krajem

četvrtog veka nove ere (mada se iz nepoznatih razloga pretvarao

da piše stoleće ranije) i kaže da je Hadrijan „razdvojio“ Rimljane i

varvare. No, taj zid teško da bi odvratio dovoljno srčanog i

organizovanog neprijatelja koji poželi da ga preskoči, posebno

zato što je većinom sagrađen od nabijenog treseta i da su retki

bili danas najčešće fotogra sani delovi od čvrstog kamena. Bez

staze po vrhu, nije čak bio povoljno konstruisan za patroliranje i

osmatranje. No, kao carinska prepreka, kao što se odnedavno

smatra, ili kao opšte sredstvo za kontrolu kretanja ljudi deluje

pak mnogo čvršće nego što je neophodno. Zid je zapravo bio

znak rimske vlasti nad okolinom i nagoveštavao je kraj.

Verovatno nije slučajnost što su drugi, manje dramatični zidovi,

nasipi i utvrđenja nicali u drugim pograničnim oblastima otprilike u isto vreme kao da nagoveštavaju da granice rimske

vlasti počinju da stiču opipljiviji oblik.





90. Hadrijanov zid, kakva god da mu je bila prvobitna svrha, i dalje

stoji na vrhovima brda u severnoj Engleskoj. Verovatno je to više

simbolična nego odbrambena prepreka; ne bi ga bilo teško preskočiti. No, predstavljao je neku vrstu granične oznake.



Pa ipak, niko ko bi pogledao po Rimu i drugim velikim

gradovima ne bi ni pretpostavio da je projekt osvajanja čitavog

sveta obustavljen. Svuda su bile slike rimskih pobeda i poraza

varvara. Diplomatske nagodbe s nezgodnim susedima slavile su

se veličanstvenim predstavama kao da su ostvarene snagom

oružja. Posle neslavnog mirovnog sporazuma s Tiridatom,

kraljem Jermenije, Neron ga je 66. godine nove ere ubedio da

pređe hiljade kilometara do Rima kako bi primio krunu iz ruku

samog cara – koji je obukao kostim trijumfatora i navodno

pozlatio čitavo Pompejevo pozorište za taj dan kako bi bilo doslovno zaslepljujuće. Pobede u odbrambenim ratovima protiv

unutrašnjih neprijatelja, pobunjenika i napadača obeležavane

su kao sjajni vojnički podvizi izvojevani pod rimskim uslovima.

Stub Marka Aurelija, na primer, podignut 193. godine nove ere i

metar-dva viši od Trajanovog, slavi uspešnu, ali izuzetno skupu

odbranu od germanske invazije. A svuda su postavljane statue

careva u blistavim oklopima i slike pokorenih, okovanih i

pregaženih varvara. Možda je to bio najlakši način da se pomiri

protivrečnost baštine prvog Avgusta: umetnost i simboli mogu

korisno da nadoknade činjenicu da u stvarnom životu više

nema toliko gaženja varvara.





91. Klasična slika rimske vojne moći. Prvi Avgust je levo, s orlom do nogu (simbolom legija), a desno je gura koja predstavlja „Pobedu.“

Između njih je oklop, trofej iz vojne pobede (slika 41), a, pod nogama

im je zgaženi nagi zarobljenik ruku vezanih iza leđa. Ovo je jedna iz

niza izvajanih ploča koje prikazuju rimsko carstvo i njegove careve iz

svetilišta podignutog u čast careva u Afrodizijasu u savremenoj

Turskoj.



Upravljanje carstvom.



U praksi, ako već ne u rimskoj mašti, carstvo je u prva dva veka

nove ere sve manje bilo polje osvajanja i umirivanja, a sve više

teritorija kojom treba upravljati, koju treba nadzirati i u kojoj

treba prikupljati poreze. Scipion Emilijan i Mumije prenerazili bi

se kad bi otkrili da su Kartagina i Korint, razoreni 146. godine

pre nove ere, obnovljeni prema ideji Julija Cezara kao naselja za islužene vojnike i da su krajem prvog veka nove ere bili među

najnaprednijim gradovima jednog veoma drugačijeg rimskog

sveta.

To nije bio ishod nekakvog velikog plana carstva, nego

postepenog procesa promena, niza malih prilagođavanja i

pomeranja. Koliko možemo da zaključimo, čak i pod vladavinom

careva jedva da je bilo nekakve opšte politike upravljanja

carstvom ili opšte strategije vojnog razvoja. Avgustovo uputstvo

o načelnoj obustavi daljeg širenja vrlo je retka intervencija te

vrste. Iako su veliki građevinski poduhvati kao što je Hardijanov

zid sigurno bili posledica neke odluke donesene na visokom

nivou, carevi su većinom dejstvovali po Trajanovom obrascu u

Bitiniji, odnosno rešavali su probleme kako i kada se pojave. Car

jeste predstavljao novi nivo u lancu komande, ali on je

uglavnom samo reagovao na događaje; nije bio strateg niti je

planirao unapred. Drugim rečima, Plinije Mlađi nije bio, kako

ponekad deluje savremenim čitaocima njegovih pisama,

nervozni sitničar koji zatrpava svog šefa pitanjima o svakoj

sitnici. Samo je sledio logiku rimske carske uprave, svestan da

neće dobiti carevu odluku ako je ne zatraži.

Da li je upravljanje provincijama bilo bolje ili gore tokom

prva dva veka nove ere nego u poslednjem stoleću Republike

zavisilo je od toga ko ste i gde ste. Suviše je lako porediti

brižljivog Plinija sa Ciceronom ili, još očiglednije, s iznuđivačem

Verom, i tvrditi, na osnovu šačice potpuno netipičnih (ili

pogrešno predstavljenih) pojedinaca da je nastupilo ogromno

poboljšanje.

Ponešto se nesumnjivo poboljšalo. Postepeno se odustajalo

od velikih kompanija za prikupljanje poreza koje su težile da

izvuku što je više moguće novca od žitelja provincija. Sistem je ostao mešovit i te kompanije i dalje su igrale važnu ulogu, ali sve

više obaveza prikupljanja poreza prebacivalo se na lokalne

vlasti, što je bila i najjeftinija mogućnost. Osim toga, u većini

provincija naročiti nansijski službenik kog je imenovao car

starao se o carskim imanjima i nadgledao prikupljanje poreza.

On i njegovo osoblje sastavljeno od robova i bivših robova

carskog domaćinstva (familia Cesaris, kako su bili poznati)

mogli su da motre i na namere namesnika i poznato je da su to

ponekad dojavljivali Rimu. No, istina je da je na terenu način

uprave bio raznolik kao i do tada.

Suđenja zbog iznude i zloupotrebe položaja u provincijama

su se nastavljala, što je znak i da se zakon kršio i da se ispravno

primenjivao. Mnogi slučajevi svakodnevne iznude novca od

stanovnika provincija shvatali su se zdravo za gotovo. Car

Tiberije prilično dobro je sažeo temeljnu etiku rimske uprave

kad je, saznavši da je riznica dobila neočekivano veliku zaradu

od provincija, rekao: „Želim da se moje ovce šišaju, a ne da se

briju.“ Nije dolazilo u obzir da se provincijsko runo ostavi tamo

gde jeste. Jedna redovna nevolja bilo je obezbeđivanje prevoza i

smeštaja za rimske zvaničnike. Namesničko osoblje nije imalo

sopstvenu otu zvaničnih vozila. Od kurira koji nosi poštu u

Rim ili od namesnika koji putuje od grada do grada očekivalo se

da rekvirira prevoz na licu mesta: konje, mazge i kola. To se

slabo plaćalo, ali lokalno stanovništvo nije imalo druge nego da

obezbedi ono što se od njega zatraži. Nije čudo što su mnogi

Rimljani na neki način povezani s vlastima pokušavali ovo da

iskoriste umesto da sami organizuju svoja skupa i neprijatna

putovanja. Plinije je svojoj ženi dao zvanični kupon kako bi se

brzo vratila u Italiju kad joj je umro deda. Kasnije je smatrao neophodnim da ovo kršenje pravila prijavi Trajanu, ali je ipak to

uradio.

Novi način imenovanja namesnika možda je odabrao neke

odgovornije kandidate. Ta imenovanja našla su se neposredno u

rukama cara i više nisu bila ishod mešavine izvlačenja imena i

političkih igara u senatu. No, carevo merilo za izbor nije uvek,

možda ne i često, bila sposobnost kandidata ili interes

provincije. Ako je Trajan zaista želeo brižljivog administratora

da razmotri probleme lokalne uprave u Bitiniji, onda je Plinije

Mlađi bio pravi čovek za to. No, pričala se šala, možda istinita, da

je Neron imenovao svog prijatelja Marka Salvija Otona, čoveka s

kojim je imao mnogo zajedničkog, za namesnika provincije

Luzitanije, u današnjoj Portugaliji i Španiji, samo da bi mogao

lakše da uživa u društvu Otonove bivše žene Popeje. Čak i ako su

namesnici imenovani na osnovu mušica, nema nikakvog traga

obuke za tu dužnost osim nekoliko uputstava (mandata) od

cara. Možemo samo da zamišljamo kako se novoimenovani

namesnik snalazio kad ga pošalju u neku udaljenu severnu

provinciju u kojoj nikada nije bio, čiji jezik ne zna, o čijim

čudnovatim običajima je slušao, u kojoj ne poznaje nikoga osim

opreznog prokuratora – a kojom treba da upravlja četiri ili pet

godina. S njegove tačke gledišta to je sigurno delovalo kao

putovanje u mračno i nepoznato.

Sigurno je samo da Rimljani gotovo uopšte nisu pokušavali,

čak ni tokom opuštenije faze carske vlasti, da nameću svoje

kulturne norme ili da brišu lokalne tradicije. Pokušali su da

ugase druide u Britaniji. Izveštaji o ljudskim žrtvama koje

prinose druidi možda su bili daleko preterani, a ti obredi

svakako nisu bili nepoznati ni u Rimu, ali rimske vlasti nisu bile

spremne da to tolerišu ovim čudnovatim stranim sveštenicima. Tu je bio i poseban slučaj hrišćana. No, to su bili izuzeci. Istočna

polovina carstva i dalje je govorila grčki, a ne latinski. Lokalni

kalendari nisu bili naročito prilagođavani, osim povremenog

poravnavanja sa životnim ciklusom cara ili s proslavama

njegovih dostignuća. Putovanje po carstvu nije značilo samo

prelaženje kroz vremenske zone u našem smislu reči, nego kroz

potpuno drugačije načine računanja datuma i sati (kako je iko

uspevao da vodi dnevnik prava je misterija). Lokalne tradicije su

cvetale u svakom pogledu, od odeće (pantalone i grčki ogrtači)

do religije. Bio je to svet pun bogova i svetkovina svih vrsta,

toliko neobičnih da se to ni u prepričavanju nije gubilo. Vidovita

zmija s ljudskom glavom ne deluje toliko neobično pored

egipatskog boga Anubisa, pola šakala, pola čoveka, ili takozvane

Sirijske boginje, takođe žrtve Lukijanove satire, u čijim su se

obredima učesnici navodno pentrali uz ogromne kamene faluse

u njenom svetilištu.

Rimljani verovatno nisu želeli da nameću takve norme, ali i

da im je to bio cilj, nisu imali dovoljno ljudstva da to sprovedu.

Razborita procena kaže da je u carstvu u svakom trenutku bilo

manje od dve stotine elitnih rimskih administratora i možda još

hiljadu-dve carevih robova poslatih iz centra carstva da

upravljaju teritorijama s više od pedeset miliona stanovnika.

Plinije spominje samo svog zamenika (legatus) i prokuratora. Pa

kako su onda uspevali?

Jedan odgovor jeste vojska. Tokom prvih decenija vladavine

careva vojnici su sve više regrutovani iz krajeva izvan Italije

(stanovnici provincija praktično su štitili carstvo), sve češće su

raspoređivani uz ivice rimskog sveta ( bezbedno daleko od Rima,

po Avgustovom obrascu) i sve više su učestvovali u

administrativnim i drugim važnim poslovima. Ovo slikovito opisuju pisma i dokumenti otkriveni tokom poslednjih

četrdeset godina u iskopavanjima male vojne baze u Vindolandi,

tik južno od Hadrijanovog zida, u kojoj je bila smeštena jedna

jedinica rimskog garnizona za obezbeđenje zida. Prvobitno

urezana u vosak, a sačuvana zahvaljujući bledim otiscima na

drvenim tablicama, ova dokumenta nastala su početkom

drugog veka nove ere. Prikazuju drugu stranu rimskog sveta, i

to otprilike u vreme Plinija i Trajana.

Ova dokumenta govore o rimskom kasarnskom životu

potpuno drugačije od opšteprihvaćene slike isključivo muškog

visokomilitarizovanog režima. Naravno, spominju i oružane

okršaje, a ima i prezrivih primedbi domorocima. Trajan je

govorio da „Grčići [Graeculi] vole vežbaonice“, a neki vojnici sa

zida pisali su da „Britančići [Brittunculi, jednako podsmešljiv

diminutiv] bacaju koplja ne uzjahujući konje“. No, posebno je

zanimljiva domaćinska svakodnevica Vindolande. U jednom

pismu žena zapovednika logora poziva prijateljicu na

rođendansku zabavu, a uprkos zakonskoj zabrani vojnicima da

se žene dok su u službi, značajan broj ženske i dečje kožne obuće

pronađen prilikom iskopavanja potvrđuje prisustvo žena u bazi.

Naravno, obuća ne može tačno da nam kaže šta su radili oni koji

su je nosili i koliko su dugo boravili u logoru, ali po svemu

sudeći tu se vodio porodični život.

Jednako rečit je i izveštaj o „snazi“, spisak vojnika u logoru i

onih na drugim dužnostima. Od ukupno sedamsto šezdeset dva

vojnika više od pola bilo je odsutno ili nesposobno za rad. Njih

trista trideset sedam bilo je u susednom logoru, trideset jedan je

bio bolestan (očne infekcije bile su veći problem od rana), a

gotovo stotinu je bilo na drugim dužnostima: četrdeset

šestorica su bila pet stotina kilometara daleko, u Londinijumu (Londonu), kao namesnikovi telohranitelji; jedan ili više njih

bilo je raspoređeno na nenavedene „dužnosti“, a nekoliko

centuriona (nižih starešina) bilo je poslom u drugim delovima

zemlje. Ovo se potpuno uklapa u brigu koju je Trajan izneo u

jednom pismu Pliniju: suviše vojnika radi nešto drugo i

odsustvuje iz svojih jedinica.

Drugi odgovor na pitanje kako su Rimljani upravljali

carstvom jeste činjenica da je lokalno stanovništvo igralo u

tome veliku ulogu kroz gradove širom rimskog sveta koje je Rim

ili pomagao ili osnovao. Grad (polis) bio je najvažnija ustanova u

Grčkoj i na Istoku mnogo pre dolaska Rimljana, a to je i ostao,

ponekad uz značajne injekcije rimskog novca. Car Hadrijan je,

na primer, pomagao ogromne građevinske programe u Atini. Na

severu i zapadu carstva, gde nije bilo tako, osnivanje gradova ni

iz čega, po rimskom modelu, bilo je najvažnija posledica

rimskog osvajanja.

Upravo to su Avgustove jedinice radile u Valdgirmesu pre

nego što je on dao zapovest za povlačenje. Mnogi gradovi u

savremenoj Britaniji, uključujući i London, nastali su tamo gde

su zahvaljujući odlukama i planovima Rimljana. Neki su bili

uspešniji od drugih. Sigurno postoji neka tužna priča iza

otvorenog bazena za plivanje načinjenog u sredozemnom stilu u

rimskim termama u Virikonijumu (današnji Vrokseter, blizu

englesko-velške granice) koji nije izdržao ledene zime i završio je

kao gradsko smetlište. Osim toga, navike gradskog života nisu

značile ništa većini stanovnika koji su i dalje živeli u selima kao i

do tada. No, na zapadu, kao i na istoku, mreža gradova s manje

ili više samostalnom upravom postala je temelj rimske

administracije. Tek kad se pomisli da nešto nije u redu u samoupravu grada mešao se neko kao što je Plinije. Bila je to

urbanizacija nezapamćenih razmera.

Provincijska – odnosno „domorodačka“ – elita tih gradova

dejstvovala je kao ključni posrednik između rimskog namesnika

s njegovim malobrojnim osobljem i stanovništva provincije.

Preko nje se prikupljao najveći deo poreza i obezbeđivao

prihvatljivi stepen odanosti ili makar odsustva neprilika.

Verovatno su neki pripadnici te elite dočekivali nervoznog

novog namesnika kada prvi put kroči u svoju provinciju.

Pojedinosti ovih dogovora i susreta sigurno su bili drugačiji u

različitim delovima carstva. Književni saloni rimske Atine nisu

imali gotovo ničega zajedničkog s otvorenim pivnicama

rimskog Kolčestera. No, ista temeljna logika dejstvovala je širom

carstva: prethodno postojeće lokalne hijerarhije preobražene su

da služe Rimu, a moć lokalnih vođa ukroćena je prema

potrebama cara.

Klasični slučaj bio je domorodački poglavica po imenu

Togidubno u Britaniji. On je bio na rimskoj strani kad su

Klaudijeve jedinice ušle u Britaniju 43. godine nove ere, a

verovatno je i pre toga bio neka vrsta rimskog saveznika; iako je

Britanija bila zabačena i ruralna, njena aristokratija imala je

veze s kopnenom Evropom najkasnije od vremena Cezarove

invazije polovinom prvog veka pre nove ere. Togidubno je

možda bio ili ne vlasnik velike vile u blizini Čičestera koja je sada

poznata pod zvučnim imenom Rimska palata Fišbern; veza

između njega i palate je čisto nagađanje. No, zna se da je dobio

status rimskog građanina i s tim novo rimsko ime Tiberije

Klaudije Togidubno, a postoje i jasni dokazi da je i dalje vršio

lokalnu vlast u umirenim oblastima nove provincije.



92. Natpis iz prvog veka nove ere u Čičesteru u južnoj Engleskoj



beleži posvećenje hrama Neptuna i Minerve „za dobrobit carskog

doma“ (doslovno „božanskog doma“). Hram je podignut po nalogu

Tiberija Klaudija Togidubna, ovde restauriranog kao Kogidubno (ne

zna se tačno kako se pisalo njegovo ime).



Ono iz čega je prvobitno nastao ovaj sistem uprave bila je u

najmanju ruku jednako nužda koliko i ideološka vizija. Osim u

oblastima aktivne borbe Rimljana je jednostavno bilo premalo

da upravljaju na bilo koji drugi način. No, karakter carske vlasti

sve više je de nisala saradnja s elitama pokorenih naroda. Elite

su pak sve više poistovećivale svoje interese s rimskim, i

kulturno i politički; osećale su da imaju udeo u projektu rimske

države, kao učesnici, a ne kao posmatrači, a najuspešniji

pripadnici elita vremenom su zauzeli položaje, kao rimski

građani, u centralnoj vlasti u Rimu. Za te ljude i njihove

porodice rimska vlast donekle je značila da su postajali Rimljani.



Romanizacija i otpor Istoričar Tacit imao je mnogo štošta oštroumno i zajedljivo da

kaže o ovom procesu romanizacije, kako se često naziva. To je

napisao u kratkoj biogra ji svog tasta Gneja Julija Agrikole koji

je služio kao namesnik Britanije neobično dugo, od 77. do 85.

godine nove ere. U toj knjizi Tacit uglavnom govori o

Agrikolinim uspešnim vojnim pohodima u provinciji, o tome

kako je proširio rimsku vlast na sever u Kaledoniju (Škotsku) i o

ljubomori cara Domicijana koji mu je uskratio zaslužene počasti

i slavu. Ova biogra ja je kritika autokratije koliko i pohvala

Tacitovom istaknutom srodniku: glavna poruka glasi da carski

režim potiskuje tradicionalne rimske vrline i vojničku veštinu.

No, Tacit se povremeno okreće građanskoj strani Agrikolinog

upravljanja provincijom.

Neke teme su uobičajene i ne bi delovale neumesno u

pismima namesnika Plinija, Tacitovog prijatelja iz književnih

krugova Rima s početka drugog veka nove ere. Tacit hvali

Agrikolu što je strogo nadzirao svoje domaćinstvo („za mnoge

težak zadatak koliko i upravljanje provincijom“). Namesnik je

takođe sprečio neke zloupotrebe u vojnim rekvizicijama i davao

novac za ulepšavanje britanskih gradova novim hramovima i

javnim zdanjima u rimskom stilu. Prilično iznenađuje to što je

Agrikola imao i lokalnu obrazovnu politiku: postarao se da

sinovi vodećih ličnosti provincije uče „slobodne veštine“

(doslovno „intelektualne delatnosti dolične slobodnima“) i

latinski jezik. Uskoro su, kako Tacit kaže, Britanci počeli da nose

toge i da čine prve korake na putu ka porocima zahvaljujući

verandama, kupatilima i gozbama. Sažeo je ovo u sažaljivoj

rečenici: „Oni to, u svom neznanju, zovu ’civilizacijom’, ali to je

zapravo deo njihovog porobljavanja.“ („Humanitas vocabatur,

cum pars servitutis esset.“) Ovo je, na dobro ili na zlo, bilo izuzetno važno u modernim pokušajima da se shvati kako je

Rimsko carstvo funkcionisalo.

S jedne strane ovo je najoštrija postojeća analiza rimske

uprave u zapadnom delu carstva (ali ne i u istočnom; nijednom

rimskom zvaničniku ne bi na pamet palo da ovako poučava

Grke „civilizaciji“). Koliko god da je Tacit snobovski posmatrao

naivno neznanje tih sirotih provincijalaca koji pak nisu ostavili

zapise o svom stavu prema ovoj razmeni, koliko god bio ciničan

prema ropstvu prerušenom u pre njenost, prozreo je vezu

između kulture i vlasti i shvatio da Britanci postajući Rimljani

obavljaju posao umesto osvajača.

Za početak, ako je Agrikola zaista sprovodio organizovani

program obrazovanja kao što Tacit kaže, i usađivao rimske

navike u gornje staleže britanskog društva, onda je, koliko mi

znamo, bio jedini namesnik provincije koji je to radio.

Romanizacija obično nije bila nametana neposredno odozgo,

nego je uglavnom nastajala tako što su lokalne elite odlučivale

da prihvate neku verziju rimske kulture. Romanizacija je

nastajala odozdo, a ne odozgo. Tacit bi verovatno prigovorio da,

s obzirom na nadmoćnu vojnu i političku snagu Rima, to i nije

bila stvar slobodnog izbora. To je tačno, ali na praktičnom

svakodnevnom nivou relativno imućni stanovnici provincijskih

gradova sami su sprovodili sopstvenu romanizaciju, nisu bili

meta usredsređene rimske kampanje kulturnog

reprogramiranja niti misije civilizovanja.

Arheološki nalazi jasno pokazuju da su žitelji provincija

preuzimali rimski obrazac u svemu, od arhitekture i planiranja

gradova, preko grnčarije i kuhinjskog posuđa do tkanina, hrane

i pića. Neki odabrani rimski predmeti pronađeni su u

britanskim grobovima starijim od osvajanja 43. godine nove ere, a još početkom prvog veka pre nove ere isti onaj grčki

posetilac Galije koji se prenerazio videvši glave neprijatelja

prikovane na kolibe zapazio je da su, uprkos tome što je Julije

Cezar rekao da Gali ne vole vino, oni imućniji počeli da piju

uvozno vino, a tradicionalno galsko pivo ostavljali su

siromašnijima. Početkom drugog veka nove ere u rimskom

Kolčesteru bilo je mnogo manje pivnica, a mnogo više se služilo

vino – ili se to makar može zaključiti prema pronađenim

krhotinama vrčeva u kojima se vino prenosilo. Što je

najzanimljivije, na početku još jedne duge tradicije nastale u

Rimskom carstvu, značajne količine vina počele su da se prave u

današnjoj Francuskoj, i to bolje od italijanskih.

Na delu je bila dinamična mešavina sila: s jedne strane moć

Rima stvorila je od rimske kulture cilj težnji, a s druge je

tradicionalna rimska otvorenost značila da svako ko želi da

„radi što i Rimljani“ može slobodno to da čini – što je naravno

odgovaralo stabilnosti održavanja rimske vlasti. Najviše su

dobili (ili se najviše porobili, kako je to video Tacit), bogataši, ali

nisu samo oni sebi stvarali rimski identitet.

Iznenađujući uvid u drugačiji način preobražaja u Rimljane

pruža nam grnčarija iz južne Galije u kojoj se tokom procvata u

prvom i drugom veku nove ere u industrijskim razmerama

proizvodilo vrlo karakteristično „rimsko“ sjajno crveno stono

posuđe. Imena mnogih pojedinačnih grnčara sačuvana su na

spiskovima pronađenim na nalazištima. Još se vode rasprave o

tome kako te spiskove tačno treba čitati, ali deluju kao mešavina

izrazito rimskih (Verekund, Jukund) i keltskih imena (Petrekos,

Matugenos). No, na samom posuđu nije tako: kad je trebalo da ti

isti grnčari otisnu svoja imena na tanjire i činije koji će se

prodavati kao njihovi proizvodi, mnogi su ih romanizovali. Petrekos se nazvao Kvart, a matugenos je postao Feliks. Možda

su to učinili iz čisto trgovačkih razloga. Kupce grnčarije izrađene

u rimskom stilu u južnoj Galiji možda su privlačila rimska

imena proizvođača. No, moguće je i da su, zarad javne strane

svog zanata, ove uspešne ali relativno skromne zanatlije sebe

smatrale makar delimično Rimljanima i da su prihvatile jednu

verziju rimskog identiteta.

Verzija je dobar izraz. Naime, drugi problem s Tacitovom

analizom jeste to što podrazumeva jednostavni sukob između

„domorodačke“ i „rimske“ kulture ili jedan spektar unutar kog

se stepeni romanizacije mogu odrediti: vinopija Togidubno,

novopečeni rimski građanin, otišao je mnogo dalje od grnčara

Petrekosa koji je koristio latinsko ime za posao, ali je možda u

svakom drugom pogledu bio izraziti Kelt. Štaviše, uzajamno

dejstvo rimske kulture s drugim kulturama uzimalo je upadljivo

mnogo oblika i tako stvaralo brojne hibridne verzije rimske (i

ponekad „nerimske“) kulture. Širom rimskog sveta raznovrsni

kulturni amalgami nastajali su iz izrazito lokalnih pokušaja

prilagođavanja ili otpora carskoj vlasti.

Znaci ove pojave su raznoliki, od slika rimskih careva u

provinciji Egipat prikazanih kao tradicionalni egipatski faraoni

do razmetljive skulpture na fasadi hrama Minerve Sulis u

rimskom gradu Batu na jugu Engleske. Na neki način taj hram je

najjasniji mogući slučaj romanizacije. Bio je deo klasičnog

hrama sagrađenog prema projektu nepoznatom u Britaniji pre

dolaska Rimljana; podignut je u čast keltske boginje Sulis

smatrane keltskom verzijom rimske Minerve i obuhvata

različite elemente, od ukrasnog medaljona od hrastovog lišća do

sporednih gura Pobede, preuzete neposredno iz tradicionalnog

rimskog repertoara. No, istovremeno je i izraziti primer provincijske kulture koja nije uspela, ili bolje rečeno koja je

odbila da postane rimska.

Najupečatljiviji slučaj ove vrste međusobnog dejstva kultura

jesu provincije u grčkom svetu u kojima je izuzetan književni i

kulturni preporod bio jedna posledica onoga što danas

nazivamo „kolonijalnim sučeljavanjem“. U ranom periodu

rimskih prekomorskih vojnih osvajanja, od trećeg veka pre nove

ere, rimska književnost i likovna umetnost razvijala se u

dijalogu s grčkim uzorima i prethodnicima. Pesnik Horacije je

preterao kada je krajem prvog veka pre nove ere sažeo taj proces

kao jednostavno kulturno preuzimanje: „Grčka je, nekada

pokorena, pokorila svog divljačnog osvajača i donela kulturu u

surovu zemlju Lacija“ (na latinskom zvuči bolje: „Graecia capta

ferum victorem cepit et artes intulit agresti Latio“). Taj međusobni

odnos bio je daleko zamršeniji, što pokazuje i poezija samog

Horacija, izrazito rimska mešavina odavanja počasti grčkoj

kulturi, ambicioznog preobražaja grčkih književnih uzora i

slavljenja latinskih tradicija. No, nije potpuno pogrešio.





93. Portret cara Trajana odevenog kao faraon iz hrama boginje Hator

u egipatskom gradu Denderi. Koliko je slika rimska ili egipatska

zavisi od posmatrača: da li se Trajan stopio s egipatskom kulturom

ili se umetnuo u običaje provincijske zajednice?





94. U Batu postoji jaz između kruto klasičnog kostura ove fasade i središnjeg bradatog lika. Smatralo se da je to keltska slika klasične

Gorgone sa zmijama umesto kose, ali Gorgona je bila žensko, a čini se

da je ovo muško lice. Ili je to lice Okeana?



U Rimskom carstvu tokom prva dva veka nove ere

sučeljavanje je krenulo drugim pravcem. Nije reč samo o tome

da su mnogi Grci, kao i mnogi Britanci, usvojili navike poput

kupanja na rimski način i gledanja gladijatorskih borbi.

Preobražaj lokalne kulture na istoku nije bio ni izbliza radikalan

kao na zapadu, ali pre njeni Grci nisu uvek s visine posmatrali

surove i krvave rimske sportove. Postoje jasni dokazi da su grčka

pozorišta i stadioni prilagođavana za gladijatorske predstave i

lov na divlje zveri; očigledan znak su ostaci nosača mreža koje su

štitile gledaoce od životinja. No, najzanimljivija posledica je

nastanak brojnih književnih dela na grčkom u kojima vlast

Rima ili lebdi u pozadini ili se o njoj neposredno govori – u vidu vesele satire, pasivnog otpora, radoznalo ili s divljenjem. Najveći

deo celokupne drevne grčke književnosti koji je opstao do danas

nastao je u tom periodu carske vlasti. Da dočaramo razmere

navešćemo da su dela samo jednog od tih pisaca – Plutarha,

biografa, lozofa, esejiste i sveštenika u slavnom grčkom

proročištu Del , koji je stvarao u drugom veku nove ere –

obuhvataju onoliko modernih strana koliko svi sačuvani radovi

iz petog veka pre nove ere zajedno, od Eshilovih tragedija do

Tukididove istorije.

Grci su o carstvu pisali različito, od pre njenih pohvala

rimskoj vladavini do očiglednih pokušaja poricanja stvarnosti.

Godine 144. nove ere, na primer, Publije Elije Aristid, poznat kao

hipohondar i autor nekoliko tomova o svojim bolestima, održao

je govor u čast Rima pred carem Antoninom Pijem. Govor je

možda prošao dobro tog dana, ali danas je pomalo mučan za

čitanje, čak i onima koji umeju da čitaju između redova

panegirika. Rim je prevazišao sva prethodna carstva, doneo je

mir i napredak čitavom svetu: „Zazivamo sve bogove i njihovu

decu da podare ovom carstvu i gradu večni procvat koji će se

okončati tek kada stene budu plutale po moru.“ Otprilike u to

vreme Pausanija je pisao deset tomova svog Vodiča kroz Grčku

(Periegesis) u kom je prema rimskoj vlasti postupio upravo

obrnuto: tiho ju je izbrisao. Kakva god da je bila njegova priča (o

Pausanijinom životu ne znamo gotovo ništa), dok vodi putnika

u obilazak spomenika, znamenitosti i običaja Grčke, od Delfa do

južnog Peloponeza, on jednostavno izbegava da spomene većinu

usputnih zdanja koja su podigli Rimljani ili su za njihovu

izgradnju dali novac. To nije vodič u modernom smislu reči

nego književni pokušaj da se vrati vreme i ponovo stvori slika

Grčke slobodne od Rimljana.

No, upravo plodni Plutarh sistematski se trudio da de niše

odnos između Grčke i Rima, da dublje analizira njihove sličnosti

i razlike i da se zapita kakva bi mogla biti grčko-rimska kultura.

U svojim knjigama eseja o različitim temama – od saveta kako

treba slušati predavanja preko načina da se razaznaju laskavci

od prijatelja do običaja njegovog svetilišta u Del ma – istraživao

je pojedinosti religije, politike i tradicije po kojima se razlikuju

(ili su slične) ove dve kulture. Zašto, pitao se, Rimljanima novi

dan počinje u ponoć? Zbog čega Rimljanke u žalosti nose belo?

No, naročito su rečiti njegovi Uporedni životi, niz dvojnih

biogra ja – dvadeset dve su sačuvane – osmišljenih kao

životopisi po jednog važnog Grka i Rimljanina s kratkim

poređenjem na kraju. Stavio je zajedno dva oca osnivača Romula

i jednako legendarnog Grka Tezeja; dvojicu velikih besednika,

Cicerona i atinskog govornika Demostena; dva velika osvajača,

Julija Cezara i Aleksandra Velikog, i dvojicu jednako zloglasnih

izdajnika, Koriolana i njegovog savremenika, blistavog ali

nepouzdanog Alkibijada.

Današnji istoričari često razdvajaju ove parove i čitaju

njihove životopise pojedinačno. Tako potpuno promašuju svrhu

Plutarhovog dela. To nisu samo biogra je, nego usredsređeni

pokušaj da se veliki ljudi (sve muškarci) Grčke i Rima procene

jedan prema drugom, da se razmisli o uporednim jakim i slabim

tačkama dveju kultura i o tome šta znači biti „Grk“ ili

„Rimljanin“. Sve je vrlo lepo sučeljeno: rimske ličnosti stavljene

su u isti rang s drevnim grčkim herojima, a – da bi se posmatralo

i s druge tačke gledišta – ličnosti iz drevne grčke prošlosti

porede se s onima koji u tom trenutku vladaju svetom. Na neki

način ovo je dovršilo projekt koji je dvesta pedeset godina ranije

skicirao Polibije: on je kao talac iz Grčke i prijatelj porodice Scipion prvi oprobao uporednu kulturnu i političku

antropologiju Rima i rimskog carstva i pokušao sistematski da

objasni zašto je Grčka izgubila od Rima.



Sloboda kretanja



Kulturno međudejstvo koje je de nisalo Rimsko carstvo nije se

odvijalo samo u glavama ljudi, bilo da su skromni grnčari ili

drevni teoretičari. I nije se radilo samo o različitim lokalnim

prilagođavanjima rimskoj vlasti, mada je to bio važan deo. Bilo

je masovnog kretanja ljudi i robe širom carstva, što je podsticalo

ovu kulturnu raznovrsnost i istovremeno jednima donosilo

ogromnu zaradu, a druge pretvaralo u žrtve. Bio je to svet u kom

su ljudi, kao nikada pre u tolikim razmerama, mogli da stvore

sebi dom, obogate se ili podignu porodičnu grobnicu hiljadama

kilometara od svog rodnog mesta, svet u kom se rimsko

stanovništvo oslanjalo na osnovne namirnice odgajene na

ivicama carstva i u kom je trgovina nosila nove ukuse, mirise i

luksuzne proizvode – začine, slonovaču, ćilibar i svilu – s jednog

kraja Sredozemlja na drugi, pa i dalje, i to ne samo

najbogatijima. Među dragocenostima jedne prilično obične kuće

u Pompeji pronađena je no izrađena gurica od slonovače

napravljena u Indiji, a jedan dokument iz Vindolande pokazuje

da je tamošnja vojna posada kupila veliku količinu bibera s

Dalekog istoka.

Putevi u Italiju iz ostalih delova carstva bili su važna osovina

ovog kretanja. Sve što je Rim želeo usisavano je u metropolu.

Tražena roba bili su i ljudi. Pošto je grad bio prenatrpan, stopa

smrtnosti – od malarije i infekcija, kao i drugih stalnih opasnosti drevnog života – značilo je da je uvek bilo mesta i

potrebe za nove ljude. Neki su bili robovi zarobljeni u ratovima,

a kasnije češće žrtve nečasne trgovine ljudima zbog koje su ivice

rimskog sveta bile opasne za život. Drugi su pak dolazili u

prestonicu s nadama i ambicijama ili iz očaja. Njihove priče

uglavnom su za nas izgubljene, ali jedan kratki epitaf na grobu

mladića po imenu Meno l koji je umro u Rimu, došao „iz Azije“ i

bio vešt muzičar („nikada nisam izgovorio uvredu i bio sam

prijatelj Muza“) govori o bezazlenim ambicijama onih koji su

mislili da su ulice prestonice popločane zlatom.





95. Indijska gurica, nesumnjivo dragocenost, pronađena u jednoj

kući u Pompeji. Kako je doputovala iz Indije potpuna je tajna. Možda

ju je trgovac doneo pravo s istoka, možda je prošla kroz nekoliko

ruku zahvaljujući nizu posrednih veza između Rima i spoljnog sveta.

Prirodni proizvodi carstva, raskošni i neobični, takođe su

kuljali u Rim i pokazivali status carske sile grada. Balzamova

stabla iz Judeje nošena su u jednoj trijumfalnoj povorci 71.

godine nove ere. Egzotične životinje uhvaćene u Africi, od

lavova do nojeva, ubijane su u arenama. Divni mermer u boji

izvađen iz dalekih kamenoloma širom rimskog sveta, krasio je

prestonička pozorišta, hramove i palate. Slike zgaženih varvara

nisu jedine pokazivale rimsku prevlast. Ta moć videla se i u

bojama podova po kojima su Rimljani koračali u

najveličanstvenijim gradskim zdanjima: taj kamen bio je

potvrda – i mapa carstva.





96. Hadrijanov Panteon s egzotičnim egipatskim stubovima koji



nose verandu. Ova zgrada obmanjuje. Iako ju je u današnjem obliku

podigao Hadrijan, bronzana slova na zabatu tvrde da je to delo

Avgustovog kolege Marka Vipsanija Agripe. On je svakako stajao iza ranije verzije hrama, ali Hadrijanovo zdanje bilo je potpuno novo – a

naveo je Agripino ime u znak lažne skromnosti.



Postoje i znaci ogromnih napora, vremena i novca koje su

carevi bili spremni da posvete pokazivanju svoje vlasti nad

udaljenim posedima. Uzmimo samo jedan primer: verandu

Panteona cara Hadrijana, dovršenog 120. godine nove ere, kojeg

nosi dvanaest stubova visokih četrdeset rimskih stopa (otprilike

dvanaest metara) isečenih iz jednog komada egipatskog sivog

granita. Današnjem posmatraču to možda nije naročito

upečatljiv materijal, ali nekada je to bio vrlo prestižan kamen korišćen za mnoge carske građevine, delimično zbog toga što se

mogao naći na samo jednom mestu četiri hiljade kilometara

daleko od Rima, na Klaudijevoj planini („Mons Claudianus“,

nazvanoj prema caru koji je prvi nansirao tamošnje radove)

usred istočne egipatske pustinje. Ti stubovi mogli su da se

izvade i prenesu u Rim u jednom komadu samo uz neizmerne

teškoće, rad i novac.

Iskopavanja na Klaudijevoj planini poslednjih trideset

godina otkrila su vojnu bazu, mala sela za radnike i centar za

snabdevanje i transport, kao i stotine pisanih dokumenata,

često nažvrljanih na komadima slomljene grnčarije (dobra

zamena za voštane tablice) koja nam govore ponešto o

organizaciji i teškoćama. Dostava hrane i vode bila je samo jedna

nevolja. Postojao je zamršeni lanac snabdevanja svime, od vina

do krastavaca, koji nije uvek bio delotvoran („Molim da mi

pošaljete dve vekne hleba pošto mi do sada nije stiglo ni zrno

žita“, piše u jednoj molbi), a sledovanja vode bila su ograničena

(jedan dokument je spisak raspodele vode i u njemu je navedeno

da je u kamenolomu radilo devetsto sedamnaest ljudi). Rad je

bio vrlo naporan. Za svaki stub iz Panteona trojici radnika

trebalo je više od godine da ga odseku i isklešu, a ponekad su,

kao što dokumenta pokazuju, do pola pripremljeni stubovi

pucali i moralo je da se krene iznova. Sledeća prepreka bio je

prevoz, posebno zbog toga što je kamenolom bio udaljen od Nila

preko sto pedeset kilometara. Jedno pismo na papirusu preklinje

lokalne zvaničnike da pošalju žito pošto je kamenolom

pripremio za prevoz stub dug pedeset rimskih stopa (i težak sto

tona), ali je ponestalo hrane za tovarne životinje koje treba da ga

izvuku do reke. Čak i u slučaju Panteona jasno je da nije sve išlo

prema planu: neke pomalo nezgrapne linije gotove zgrade pokazuju da su Hadrijanove arhitekte nameravale da postave

stubove od pedeset stopa, ali da su u poslednjem trenutku

morale da se prilagode stubovima od četrdeset stopa jer je to

bilo sve što je kamenolom mogao da isporuči.





97. Kamenolom na Klaudijevoj planini u kom se vadio čuveni sivi

granit (granodiorit) za stubove Panteona; pedesetak kilometara dalje

u pustinji je još jedan kamenolom, Por rna planina, izvor crvenog

kamena takođe korišćenog za velike rimske građevinske projekte. To

su bili doslovno vojni poduhvati u službi građevinskih potreba

rimske države.



Kamen prevezen s Klaudijeve planine poseban je slučaj

kretanja robe po Rimskom carstvu. Uglavnom je bio u rukama

carske administracije, uz podršku vojske, i lako je pomisliti da je

trebalo da pokaže sposobnost Rima da izvede nešto gotovo

nemoguće – što je svođenje na apsurd rimske moći. No, na

mnogim drugim tržištima, od najosnovnijih namirnica do

pristupačne luksuzne robe, trgovina i zarada u carstvu su cvetali. Sačuvane su živopisne priče o ljudima koji su imali

mnogo sreće u svim trgovačkim poduhvatima. Na jednom

papirusu iz sredine drugog veka nove ere popisane su roba i

njena vrednost u gotovom novcu pristigla na samo jednom

brodu iz južne Indije u Egipat, verovatno s Rimom kao krajnjim

odredištem. Po plaćenom porezu roba je vredela preko šest

miliona sestercija. Za tu sumu je u Italiji u to vreme moglo da se

kupi pristojno senatorsko imanje (Plinije je kupio prostranu, ali

pomalo oronulu kuću i imanje za tri miliona), a u tovaru su bili

stotinak pari slonovskih kljova, sanduci ulja i začina i verovatno

znatne količine bibera. Čovek po imenu Flavije Zeuks nije bio u

toj ligi, ali njegov epitaf, pronađen u drevnom gradu

Hijeropolisu u današnjoj južnoj Turskoj, poznatom po izradi

tkanina, ponosno kaže da je tokom svoje karijere sedamdeset

dva puta oplovio rt Malea na južnom špicu Peloponeza putujući

u Rim da prodaje svoje tkanine. Nije jasno da li se to odnosi na

povratna putovanja ili ne, ali u svakom slučaju to je životni

podvig vredan razmetanja.

Iza ovih pojedinačnih preduzetnika šira slika se otkriva u

manje blistavim, ali još upečatljivijim činjenicama i brojkama o

snabdevanju osnovnim proizvodima. Brdašce na obali Tibra u

Rimu, sada zvano Monte Testačio („Brdo razbijenog ćupa“)

prikazuje bolje od bilo čega drugog razmere trgovine osnovnim

namirnicama koje su održavale u životu milion stanovnika

grada, kao i mrežu prevoznih postrojenja, brodova, skladišta i

prodavnica na malo neophodnih za podršku. Uprkos izgledu to

nije prirodno brdo, nego smetlište na koje su Rimljani bacali

krhotine pedeset tri miliona posuda za maslinovo ulje, glinenih

amfora zapremine od oko šezdeset litara. Te amfore uvožene su

iz Španije preko sto godina, od sredine drugog do sredine trećeg veka nove ere, i bacane su čim se ulje iz njih izlije. Ovo je bio

samo deo ogromnog izvoza koji je pretvorio taj deo Španije u

poljoprivrednu monokulturu (ništa osim maslina i još maslina)

i isporučivao je gradu Rimu samo deo onog neophodnog za

opstanak. Prema gruboj proceni osnovne potrebe iznosile su oko

dvadeset miliona litara maslinovog ulja godišnje (za kuvanje, ali

i za osvetljenje i čišćenje), sto miliona litara vina i dvesta

pedeset hiljada tona žita. Gotovo sve to stizalo je u Rim iz oblasti

izvan Italije.

Kretanje unutar carstva nije bilo ograničeno samo na

osovinu između prestonice i ostatka rimskog sveta. Jedna od

glavnih posledica razvoja carstva tokom prva dva veka nove ere

bila je to što je postalo teritorija kojom se putovalo uzduž,

popreko i naokolo, često zaobilazeći Rim; saobraćaj nije tekao

samo između centra i periferije. Postoji mnogo načina sa se

kretanje prati. Najsavremeniji obuhvata ispitivanje ljudskih

kostura, naročito usta, sve preciznijim postupcima. Moderna

naučna analiza pokazala je da klima, voda i hrana iz doba

odrastanja ostavljaju tragove na zubima u odraslom dobu i

mogu da nam nagoveste gde je pokojnik živeo u detinjstvu. Te

studije su i dalje u razvoju, ali po svemu sudeći dokazuju da je

znatan deo gradskog stanovništva rimske Britanije, na primer,

odrastao u drugoj klimatskoj oblasti od one u kojoj je umro – no,

da li je reč o toploj južnoj obali Britanije nasuprot hladne

severne ili o blagom jugu Francuske, za sada je teško reći.





98. Monte Tesačio je jedno od najneobičnijih brda i deponija na svetu

– nastalo je gotovo isključivo od razbijenih amfora u kojima se nekada prevozilo špansko maslinovo ulje. Amfore nisu mogle

ponovo da se koriste jer je ulje prodiralo u glinu i kvarilo se.



Neka putovanja mogu da se isprate na osnovu priča ljudi koji

su završili u blizini Hadrijanovog zida. Uobičajena slika

utučenih vojnika iz sunčane Italije primoranih da trpe maglu,

mraz i kišu severne Britanije vrlo je zavaravajuća. Vojne posade

uglavnom su činili vojnici regrutovani u jednako maglovitim

mestima duž Lamanša, iz današnje Holandije, Belgije i

Nemačke. No, pripadnici zajednica zida svih nivoa dolazili su i iz

još daljih krajeva, čak i iz suprotnih krajeva carstva. Među njima

su bili Viktor, bivši rob i pripadnik konjice, na čijem

nadgrobnom spomeniku stoji da je bio „mavar“, kao i jedan od

najvažnijih Rimljana u provinciji. Kvint Lolije Urbik, namesnik

Britanije od 139. do 142. godine nove ere. Zahvaljujući čistoj sreći mogli smo da identi kujemo građevinske radove koje je

sprovodio u severnoj Britaniji i porodičnu grobnicu koju je

poručio na drugom kraju carstva, u svom rodnom gradu u

severnom Alžiru, danas zvanom Tidis.

Najzanimljivija je priča o Baratu, čoveku iz Palmire u Siriji

koji je radio blizu Hadrijanovog zida u drugom veku nove ere. Ne

zna se šta ga je navelo da pređe više od šest hiljada kilometara

do drugog kraja sveta (to je verovatno najduže putovanje od svih

u ovoj knjizi); možda posao, a možda je imao nekakve veze s

vojskom. No, proživeo je u Britaniji dovoljno dugo da se oženi

Reginom („Kvini“), Britankom i bivšom robinjom. Kada je ona u

tridesetoj godini umrla, Barat joj je podigao spomenik blizu

rimskog utvrđenja Arbeje, odnosno današnjeg Saut Šildsa.

Spomenik prikazuje Kvini – koja je, kako epitaf jasno kaže,

rođena i odrasla tik severno od Londona – kao dostojanstvenu

palmirsku damu, a Barat je naložio da se ispod latinskog teksta

njeno ime ispiše na njegovom maternjem aramejskom. Ovaj

spomenik lepo sažima kretanja naroda i kulturnu mešavinu

koja je de nisala Rimsko carstvo, a pokreće i neka teška pitanja.

Za koga je Kvini sebe smatrala? Da li bi prepoznala sebe u ovoj

dami iz Palmire? I šta je taj par mislio o „Rimu“ u čijem svetu je

živeo?





99. Figura Regine na njenom grobu liči na mnoge gure pronađene u

Palmiri. No, tekst na latinskom objašnjava da je „Barat iz Palmire

podigao ovaj spomenik Regini, bivšoj robinji i svojoj supruzi, staroj

trideset godina, iz plemena Katuvelonskog“. Nije otvoreno rečeno,

ali gotovo sigurno je bila njegova robinja. Nastanak spomenika je zanimljiva zagonetka. Da li je Barat dao skicu spomenika kakav je

želeo nekom lokalnom vajaru? Ili je u Saut Šildsu bilo zanatlija već

upoznatih s ovim stilom?



Stvaraju pustoš i nazivaju to

mirom



Sigurno je bilo snažnog otpora nekim stranama rimske

vladavine. Integracija, pokretljivost, luksuzni proizvodi i trgovačka zarada samo su jedna strana priče o carstvu. Druga

strana obuhvata neposlušnost, izbegavanje plaćanja poreza,

pasivni otpor i narodne proteste, često usmerene prema

lokalnoj eliti koliko i prema Rimljanima. No, otvorena, oružana

pobuna protiv rimske „okupacije“ bila je retkost tokom prva dva

veka nove ere. Neki hrabri, ali uvek unapred na neuspeh

osuđeni pobunjenici protiv nepobedive sile Rima postali su

legendarni heroji i heroine savremenih nacija, bilo da su

„German Herman“ ili Budika čija kraljevska bronzana statua

ponosno stoji ispred zdanja Parlamenta na obali reke Temze.

Tvrđava Masada, u kojoj je 73. godine nove ere devet stotina

šezdeset jevrejskih pobunjenika na kraju duge opsade odabralo

samoubistvo umesto predaje sada je izraelski nacionalni

spomenik. No, to su izuzeci. Rimsko carstvo po svemu sudeći

nije bilo carstvo ustanaka.

Taj utisak pomalo zavarava. Rimskim vlastima, kao i u

mnogim današnjim državama, bilo je važno da načelne političke

pobune označe kao izdaju, nerede ili najobičniji zločin.

Nemoguće je saznati kakvi su bili ciljevi takozvanih bandita koji

su izazivali nevolje rimskim namesnicima u mnogim delovima

sveta ili označiti tačnu granicu između drumskog razbojništva i

ideološkog bunta. Kada su Jevreji u Jerusalimu tokom vladavine

cara Klaudija pribegli nasilju jer se jedan rimski vojnik svukao u

hramu, jesu li to bili samo neredi ili to treba posmatrati kao

iskru budućeg ustanka koji su rimske vlasti u provinciji zgazile

po cenu hiljada jevrejskih života? Osim toga, carevima željnim

vojničke slave bilo je zgodno da prikažu gušenje unutrašnjeg

nezadovoljstva kao tradicionalno osvajanje van granica. Luk

podignut u spomen pobede Vespazijana i Tita nad Jevrejima 71.

godine nove ere, pre konačne rimske pobede u Masadi, ne kaže da je to bila pobeda nad naoružanim unutrašnjim

pobunjenicima, a ne nad stranim neprijateljem.

Ustanci za koje znamo nisu bili delo principijelnih ili

uskogrudih nacionalista. Isterivanje Rimljana nikada nije

značilo pokret za nezavisnost u modernom smislu. Pobune nisu

pokretali ni isključeni niži staleži ili verska zagriženost. Religija

je često potvrđivala ambicije pobunjenika i pružala obrede i

simbole koji ujedinjuju – od mesijanskih nada Jevreja do

ljudskih žrtava koje je Arminije navodno prinosio u Tojtoburškoj

šumi – ali ustanci nisu bili izrazito religijske pobune. Obično ih

je predvodila provincijska aristokratija i bili su znak da se

dogovor između lokalnih elita i rimskih vlasti raspao. Drugim

rečima, pobune su bile cena koji su Rimljani plaćali za oslanjanje

na saradnju lokalnih elita. Povod za ustanke najčešće su bili

izolovani zapaljivi ili uvredljivi potezi Rimljana koji su remetili

osetljivu ravnotežu moći.





100. Luk podignut u blizini Foruma u čast pobede Vespazijana i Tita

nad Jevrejima. Izvajana ploča u prolazu kroz sredinu luka prikazuje

trijumfalnu povorku s visoko podignutom menorom koja je stigla u

Rim kao ratni plen.



Jevrejski ustanak izbio je 66. godine nove ere, uglavnom

usled podela u vladajućem staležu u Judeji i međusobnog

nepoverenja između njih i rimskih vlasti. Namesnikova

zapovest da se išibaju i razapnu na krst mnogi Jevreji iz

provincije, ujedno i rimski građani, bila je snažna provokacija.

Većina najpoznatijih pobunjeničkih vođa u drugim delovima

sveta bila je vrlo blisko povezana s rimskom administracijom.

Arminije, koji je pregazio Varove legije 9. godine nove ere, i Julije

Civil, predvodnik još jednom germanskog ustanka 69. i 70.

godine nove ere, bili su rimski građani i bivši vojnici rimske

vojske, kao i pripadnici lokalne aristokratije. Čak i ustanak pod vođstvom Budike u Britaniji 60. godine nove ere uklapa se u ovaj

obrazac.

Budika, Buduika ili (ne znamo tačno kako se piše njeno ime,

ali verovatno nije znala ni ona), nije bila nepomirljivi neprijatelj

Rima, nego pripadnica porodice rimskih saradnika iz lokalne

elite. Bila je udovica Prasutaga, poglavice Britanaca u istočnoj

Engleskoj i rimskog saveznika, sličnog Tiberiju Klaudiju

Togidubnu, ali u manjim razmerama. Prasutag je umro i

zaveštao polovinu svog plemenskog kraljevstva caru, a polovinu

svojim kćerima, što je bila razborita podela smišljena da održi

mir. U ovom slučaju, kaže jedan rimski pisac, ponašanje nekih

Rimljana tokom preuzimanja nasledstva izazvalo je pobunu.

Nastupili su odlučno – ili nepromišljeno – surovo: opljačkali su

Prasutagovu imovinu, silovali njegove kćeri i išibali njegovu

udovicu. Budika je okupila pristalice i krenula u napad.

Kao i uvek u ovakvim ustancima, za kratkoročnim uspesima

pobunjenika i strahom Rimljana pre ili kasnije usledila je

odlučujuća rimska pobeda. Budikini naoružani sledbenici

odmah su razorili tri rimska grada u novoj provinciji, spalili ih

do temelja i svirepo pobili stanovništvo. Jedan rimski istoričar

je, mešajući maštarije – nadamo se – ženomrzaštvo i rodoljublje,

napisao da su Budikini borci vešali žene neprijatelja, sekli im

dojke i zašivali im ih za usta „da izgledaju kao da ih jedu.“ No,

čim su te vesti stigle do namesnika provincije, koji se borio

četiristo kilometara dalje, u Velsu, on se odmah vratio i zbrisao

britanske ustanike. Tacit iznosi hvalisavi, ali krajnje neuverljiv

broj od osamdeset hiljada mrtvih Britanaca i svega četiristo

Rimljana; Budika je uzela otrov i, prema legendi, počiva negde u

blizini perona broj 10 na železničkoj stanici Kings Kros u

severnom Londonu.

Koji su bili njeni ciljevi možemo samo da nagađamo. Njena

priča zamagljena je drevnim i savremenim mitovima. Za rimske

pisce bila je istovremeno užasavajuća i opčinjujuća pojava.

Kraljica ratnica, muškobanjasta, varvarska Kleopatra: „Vrlo

visokog stasa, muške građe, prodornih očiju, oštrog glasa, s

gustom riđom kosom do bedara“, kako ju je vekovima kasnije

opisao neko ko nije mogao znati kako je izgledala. U Britaniji je

tokom poslednjih nekoliko vekova Budika ne samo pretvorena u

nacionalnu heroinu, na temelju optimističke pretpostavke da su

njene neprijatne strane bile samo rimska propaganda, nego je

osmišljena kao pramajka Britanskog carstva koje će jednog dana

nadmašiti stari Rim. „Oblasti za koje Cezar nije znao/Tvoji će

potomci osvojiti“, glasi poruka uklesana u postolje njene statue

na Temzi: od carstva do još većeg carstva.

Do nas nije dospela nijedna reč Budike niti bilo kog drugog

pobunjenika. Najbliže što imamo njihovoj tački gledišta je

višetomna istorija Jevreja Josifa Flavija, nekadašnjeg

pobunjenika protiv Rimljana, koji je samopohvalne zapise o

ustanku koji se okončao opsadom Masade stvarao u udobnosti

svoje radne sobe u Rimu. Bilo kao izdajnik, azilant ili dalekovidi

političar, Josif Flavije doselio se u Rim pod zaštitom cara

Vespazijana. No, on je vrlo poseban slučaj. Istorije Tacita i

drugih rimskih pisaca navode duge govore mnogih istaknutih

protivnika rimske vlasti. U njima Budika osuđuje nemoralnu

raskoš rimske „civilizacije“ i feminiziranost Rimljana i jadikuje

nad izgubljenom slobodom Britanaca – gubitkom koji

simbolizuje silovanje njenih kćeri i šibanje nje same. Julije Civil

u Nemačkoj budi sledbenike poredeći rimsku vlast s ropstvom, a

ne sa savezništvom, i nabraja nepravedne namete carske vlasti.

Najupečatljiviji govor nalazi se u Tacitovoj biogra ji njegovog tasta; jedan rimski neprijatelj, u uzbudljivom govoru pre

polaska u bitku protiv namesnika Agrikole, optužuje rimsku

vlast i ono na šta se ona svodi. Rimljani su, tvrdi on, pljačkaši

sveta, nezajažljivo gladni vlasti i zarade. U često citiranoj frazi

koja i danas ima težinu on sažima rimski projekt carstva: „Oni

stvaraju pustoš i nazivaju to mirom“ („Solitudinem faciunt,

pacem apellant“).





101. Staua Budike ( odnosno „Boadisije“, kako je tu nazvana

latinskim oblikom svog imena) na obali Temze u Londonu, delo Tomasa Tornikrofta. To je divna slika kraljice ratnice, ali gotovo

svaka pojedinost je arheološki netačna, uključujući i smrtonosne

srpove pričvršćene za točkove kola. Izrađena početkom druge

polovine devetnaestog veka, skulptura je, posle mnogih rasprava o

tome gde je treba smestiti, postavljena i otkrivena tek 1902.

Ti lokalni pobunjenici svakako nisu izgovarali tako brižljivo

skovane fraze uoči bitaka. A rimski istoričari koji su ih skovali

nisu mogli da znaju šta je izgovoreno u tim prilikama i strepeli

su od pomisli na život pod vlašću Budike. No, tačno su znali koje

bi mogle biti političke zamerke rimskoj vladavini i kako da ih

izraze. Iako sigurno žalimo što ne možemo da čitamo izvorne

stavove političkih nezadovoljnika u carstvu, pomisao da su

rimski pisci bili u stanju da zamisle kako je to biti opozicija

njihovoj sopstvenoj carskoj vlasti možda je mnogo važnija, i vrlo

je izrazita crta rimske kulture i moći. Krajem prvog veka nove

ere istoričar Salustije, osvrćući se u prošlost, video je rimsko

razaranje Kartagine i Korinta 146. godine pre nove ere kao

prekretnicu prema opadanju Rima i pokušao je da rekonstruiše

neke stavove kralja Jugurte o Rimljanima (gladni moći,

podmitljivi i nerazumno netrpeljivi prema monarhiji). Stoleće

kasnije Tacit i drugi zamišljali su u živopisnim pojedinostima

kakav bi mogao biti scenario tih provincijskih pobunjenika

protiv Rima. Nema bolje kritike rimske carske vladavine od reči

koje su pobunjenicima protiv Rima pripisivali sami rimski pisci.



Nevolje s hrišćanstvom



Problem sa razumevanjem sukoba između drevnih Rimljana i

nepokornih hrišćana potpuno je obrnut. Zahvaljujući pobedi

hrišćanstva, koje je u četvrtom veku nove ere postalo „zvanična“

religija Rimskog carstva, imamo ogromne količine sačuvanih

dokaza, tvrdnji i samoopravdavanja hrišćanskih rimskih pisaca,

a gotovo nikakve pisane prigovore novoj religiji iz pera njihovih

tradicionalnih „paganskih“ rimskih protivnika. Prepiska Trajana i Plinija jedna je od najopširnijih sačuvanih

nehrišćanskih rasprava o toj novoj veri. Hrišćanski tekstovi iz

trećeg, četvrtog i petog veka nove ere su sušta krajnost

prepravljanja i uklapanja istorije prema ciljevima pobednika.

Nastala je trijumfalistička istorija hrišćanstva kao pobednika i

protiv paganskih suparnika, uprkos tome što je hrišćane rimska

država surovo proganjala, i borila se protiv svih unutrašnjih

varijanti („jeresi“, kako su ih kasniji hrišćani de nisali) koje su se

protivile onome što je kasnije postalo hrišćansko pravoverje.

Istina glasi da se veoma malo zna o hrišćanstvu tokom dva

veka posle stradanja Isusa Hrista početkom četvrte decenije

prvog veka nove ere. Nastalo je kao radikalna jevrejska sekta, ali

kako i kada se jasno odvojilo od judaizma nemoguće je reći. Ne

zna se pouzdano ni kada su „hrišćani“ počeli redovno sebe tako

da nazivaju; to je možda bio nadimak koji su im prvobitno dali

drugi. Mnogo godina bili su veoma malobrojni. Najbolja procena

kaže da je do početka trećeg veka nove ere među pedeset do

šezdeset miliona stanovnika Rimskog carstva bilo oko dvesta

hiljada hrišćana, mada su možda bili mnogo vidljiviji nego što

ovaj broj govori pošto su uglavnom živeli u gradovima; reč

„pagan“ bila je njihov naziv za sve koji nisu hrišćani ili Jevreji, a

obuhvatala je značenja od „tuđin“ do „seljak“. Imali su veoma

raznolike stavove i verovanja o prirodi boga i Isusa i o temeljnim

načelima hrišćanske vere koji su postepeno i uz ogromne

teškoće svedeni na hrišćansku dogmu (i dalje ne samo jednu)

kakvu poznajemo danas. Da li je Isus imao ženu i decu, šta se

tačno događalo tokom razapinjanja, da li je Isus umro ili nije,

pitali su se mnogi, ne nerazumno.

Rimske vlasti su tokom prva dva veka nove ere s vremena na

vreme kažnjavale hrišćane. U tom periodu nije bilo opšteg niti sistematskog progona; od toga nije bilo ni traga sve do sredine

trećeg veka nove ere. Praktično posmatrano, većinu prvih

naraštaja hrišćana država nije uznemiravala mešanjem. No,

ponekad su služili kao žrtveni jaganjci, na primer kad je Neron

64. godine nove ere odlučio da ih okrivi za veliki požar u Rimu.

Možda su hrišćani bili pogodni za to zato što su neki proricali da

će svet uskoro nestati u plamenu. Prepiska Plinija i Trajana

nagoveštava da je postojao nekakav rimski zakon koji je,

neposredno ili posredno, zabranjivao ovu religiju, mada ne

znamo ništa više od toga. Plinije je pokazao nesigurnost i

zbunjenost i u drugim prilikama kada su Rimljani odlučili da

kazne hrišćane u drugim delovima carstva, od Galije do Afrike.

Jedan posebno rečiti trenutak opisala je, u zapisu o

sopstvenom suđenju, hrišćanka osuđena da je ubiju divlje zveri

u am teatru u rimskoj Kartagini 203. godine nove ere. Vibija

Perpetua, novopreobraćena hrišćanka, imala je dvadeset dve

godine, bila je udata i imala je bebu kad je uhapšena i izvedena

pred prokuratora provincije koji je zastupao nedavno

preminulog namesnika. Njena sećanja su najduže i najličnije

svedočanstvo žene o sopstvenim iskustvima sačuvano iz

čitavog drevnog sveta, a govori o njenoj strepnji za dete i

snovima koje je usnila u zatvoru pre nego što je poslata zverima.

Čak i u ovom zapisu jasno se vidi nemoć njenog islednika i

njegova želja da je navede da se pokaje. „Sažali se na sede kose

svog oca, sažali se na svoju bebu“, molio ju je. „Samo se žrtvuj za

dobrobit cara.“ „Neću to učiniti“, odgovorila je. „Jesi li

hrišćanka?“ upitao ju je, sada zvanično. Kad je odgovorila da

jeste – „Christiana sum“ – bila je osuđena na smrt. Prokurator je

očigledno bio potpuno zbunjen, a po svemu sudeći i masa koja

ju je gledala kako umire u am teatru. Rimski krvavi sportovi poštovali su vrlo stroga pravila. U njima su ginule životinje,

zločinci i robovska niža vrsta, a ne mlade majke. Štaviše „masa je

zadrhtala na prizor“ Vibijine sapatnice, mučenice Felicije kojoj je

mleko kapalo iz dojki. Zbog čega su onda, za ime sveta, Rimljani

to radili?

Kakvi god da su bili slovo zakona ili tačne okolnosti svakog

pojedinačnog suđenja, između tradicionalnih rimskih vrednosti

i hrišćanstva postojao je nepomirljivi sukob. Rimska religija nije

bila samo politeistička, nego je prema stranim božanstvima

postupala kao prema stranim građanima: uključivala ih je. Još

od zauzimanja Veja početkom četvrtog veka pre nove ere Rim je

redovno dočekivao dobrodošlicom bogove pokorenih. S

vremena na vreme bilo je kontroverzi zbog toga; sveštenici

egipatske boginje Izide više puta su proterivani iz Rima. No,

osnovno pravilo bilo je da se rimski panteon božanstava širio

zajedno sa carstvom. Hrišćanstvo je bilo, teoretski, isključivo

monoteistička religija i odbacivalo je bogove koji su stolećima

jamčili rimski uspeh. U praksi, za svaku Vibiju Perpetuu koja je

hrabro, ili prema rimskom mišljenju tvrdoglavo, položila život,

bilo je verovatno na stotine običnih hrišćana koji su odlučili da

prinose žrtve tradicionalnim bogovima, stezali palčeve i kasnije

molili za oproštaj. No, na papiru nije moglo biti prilagođavanja.

Isto važi, u izvesnom smislu, i za judaizam. No, u velikom i u

izvesnoj meri neočekivanom stepenu, Jevreji su uspevali da

dejstvuju unutar rimske kulture. Za Rimljane je hrišćanstvo bilo

daleko gore. Kao prvo, nije imalo rodnu grudu. U svojoj uređenoj

verskoj geogra ji Rimljani su očekivali da sva božanstva budu

odnekud: Izida iz Egipta, Mitra iz Persije, jevrejski bog iz Judeje.

Hrišćanski bog nije imao korena, tvrdilo se da je univerzalan i

tražio je nove vernike. Svakovrsni mistični trenuci prosvetljenja mogli su da privuku ljude (recimo) religiji Izide, ali hrišćanstvo

je bilo de nisano potpuno novim procesom duhovnog

preobraćenja. Štaviše, neki hrišćani propovedali su vrednosti

koje su pretile da sruše neke temeljne grčko-rimske

pretpostavke o prirodi sveta i ljudi u njemu: da je siromaštvo

dobro, na primer, ili da telo treba da ukrotimo i odbacimo

umesto da se za njega staramo. Svi ovi činioci donekle

objašnjavaju zabrinutost, zbunjenost i netrpeljivost Plinija i

njemu sličnih.

U isto vreme uspeh hrišćanstva imao je korene u Rimskom

carstvu, u njegovoj prostranosti, u pokretljivosti koju je

podsticalo, u njegovim gradovima i mešavini kultura. Od

Plinijeve Bitinije do Kartagine Vibije Perpetue, hrišćanstvo se

širilo iz svog skromnog zametka u Judeji uglavnom zahvaljujući

kanalima komunikacija širom sredozemnog sveta koje je

Rimsko carstvo otvorilo i kretanju ljudi, robe, knjiga i ideja tim

kanalima. Ironično je da je jedina religija koju su Rimljani ikada

pokušali da zatru bila ona čiji je uspeh carstvo omogućilo i koja

je izrasla isključivo u rimskom svetu.

Da li je onda hrišćanstvo zaista rimska religija? Jeste i nije. To

očigledno zavisi od našeg pojma „rimskog“ – tog savitljivog i

neuhvatljivog prideva koji se može upotrebiti u mnogo

značenja, od političke vlasti do umetničkog stila, od mesta do

vremenskog perioda. Tačan odgovor na pitanje koliko je

„Rimljana“ živelo u „rimskoj Britaniji“ mogao bi lako da glasi

„oko pet“ ako mislimo samo na one koji su rođeni i odgajeni u

Rimu. Jednako tome odgovor bi mogao da bude „oko pedeset

hiljada“ ako se uračunaju svi vojnici, malobrojno osoblje carske

uprave i robovi. Najverovatnije bi odgovor bio „tri miliona“ ako

smatramo da su svi stanovnici te rimske provincije na neki način postali Rimljani iako većina njih, osim žitelja gradova,

verovatno nije znala gde je rimski svet i nije imala neposrednog

dodira s rimskom vlašću osim povremenog novčića u džepu.



Građani



Jedna važna de nicija i dalje je bio status rimskog građanina. Za

sve veći broj stanovnika carstva postati Rimljanin značilo je

postati rimski građanin. U svim provincijama tokom prva dva

veka nove ere to se događalo na mnogo načina. Stranci koji su

služili u rimskoj vojsci postajali su građani kad im istekne rok

službe; lokalni zvaničnici u gradovima širom carstva manje-više

automatski su dobijali status građanina Rima; čitave zajednice

ili pojedinci (kao Tiberije Klaudije Togidubno) dobijali su status

građana za naročite usluge carstvu, a robovi rimskih građana,

bez obzira na to gde žive, postajali su rimski građani ako i kada

dobiju slobodu. Nije bilo ispita koje povezujemo s dobijanjem

državljanstva, nije bilo odavanja počasti zastavi, zakletvi na

vernost niti plaćanja takse. Status građanina bio je poklon, a do

početka drugog veka nove ere, prema najboljim nedavnim

procenama, oko dvadeset odsto ukupnog stanovništva činili su

građani Rima. Drugim rečima, u provincijama je živelo oko

deset miliona rimskih građana.

Prema rimskim zakonima građani su uživali razna tačno

određena prava u mnogim oblastima, od sklapanja ugovora do

kažnjavanja. Razlog što je šezdesetih godina prvog veka nove ere

sveti Petar razapet na krst, dok je sveti Pavle imao povlasticu da

mu se odseče glava bio je jednostavno taj što je Pavle bio rimski

građanin. Za malobrojne je sticanje statusa građanina bilo prvi korak ka uključivanju u elitu središnje rimske vlasti, na

putovanju koje je moglo da vodi čak i u senat ili u carsku palatu.

Nekoliko careva iz drugog veka nove ere poreklom je bilo izvan

Italije, od Trajana čija je porodica potekla iz Španije do Septimija

Severa, prvog cara iz Afrike, koji je vladao od 193. do 211.

godine.

Sve više senatora takođe je poreklom bilo iz provincija. Među

njima su bili Lolije Urbik, namesnik Britanije, poreklom iz

severne Afrike, Agrikola, čija porodica je poticala iz južne Galije,

i mnogi drugi koji su ponosno isticali svoja prestonička

dostignuća i („Peti čovek iz čitave Azije koji je ikada ušao u

senat“) natpisima u svojim rodnim gradovima. Neki carevi su to

i podsticali. U govoru iz 48. godine nove ere kojim se založio za

prijem u senat ljudi iz južne Galije („dlakavih Gala“, kako su ih

Rimljani zvali), Klaudije je otvoreno opravdavao takvu odluku

osvrćući se na otvorenost Rima prema strancima od samih

početaka i pobijajući jedan očigledan prigovor: „Ako se neko

usredsredi na činjenicu da su Gali zadavali Juliju Cezaru, sada

bogu, toliko nevolja u ratu punih deset godina, onda neka uzme

u obzir i to da su oni takođe bili odani i pouzdani sto godina od

tada.“ Do kraja drugog veka nove ere više od polovine senatora

bilo je iz provincija. Nisu sve provincije bile jednako zastupljene

u senatu (iz Britanije nije bilo nikoga), a neki su, kao i prvi

„strani“ carevi, možda bili potomci ranijih italijanskih

doseljenika u provincije, a ne „domoroci, ali ne svi, čak ne ni

većina. U suštini, Rimom su tada vladali provincijalci.

To ne znači da je vladajući stalež Rima bio neka topla

liberalna kulturna mešavina. Prema našim merilima bili su

prilično slepi prema rasi. Razlog zbog kog i dalje raspravljamo o

etničkom poreklu cara iz Afrike Septimija Severa jeste taj što drevni pisci njegovo poreklo uopšte ne spominju. No, rimska

elita svakako se ponašala snobovski prema senatorima iz

provincija. Zbijale su se šale da ne umeju da nađu put do doma

senata. Čak i Septimiju Severu je navodno bilo toliko neprijatno

što mu sestra govori latinski s rđavim naglaskom da ju je poslao

kući. Klaudijev govor u korist primanja „dlakavih Gala“ u senat

izazvao je sveopšte nezadovoljstvo senatora. No, makar je do

drugog veka nove ere u središtu rimskog sveta bio znatan broj

muškaraca i žena koji su videli carstvo s obe strane, koji su imali

dva doma – rimski i provincijski – i bili kulturno dvojezični.



Gaj Julije Zoil



Pričom o jednom takvom dvojezičnom čoveku završavamo ovo

poglavlje. Gaj Julije Zoil nije poznato ime. On nije bio Polibije,

Sciripon Barbat, Ciceron niti Plinije; nije ostavio zapise (osim

nekoliko reči u kamenu) i nigde se ne spominje u sačuvanoj

literaturi iz rimskog sveta. No, različite periode rimske istorije

dočaravaju različite vrste ljudi. Zoil, bivši rob, saradnik careva i

bogati dobrotvor svog rodnog grada, predstavlja mnoge teme

Rimskog carstva. U isto vreme on je moćan podsetnik na mnoge

rimske životne priče gotovo skrivene od istorije koje se i dalje

sklapaju iz delića.

Sve što znamo o Zoilu otkriveno je u poslednjih pedeset

godina tokom arheoloških iskopavanja malog rimskog grada

Afrodizijasa u današnjoj južnoj Turskoj, najverovatnije njegovog

prvobitnog – i poslednjeg doma. Njegova raskošna grobnica

otkrivena tamo govori nam nešto o njegovom izgledu, mada, na

nesreću, najveći deo lica nije sačuvan. Spomenut je u pismu budućeg cara Avgusta iz 38. ili 39. godine pre nove ere koje su

žitelji Afrodizijasa urezali u kamen i postavili u centar grada.

„Znate koliko mi je drag moj Zoil“, glase tačne reči. A na

građevinama koje je Zoil nansirao u gradu, od nove pozornice

do temeljne obnove glavnog hrama, piše njegovo ime kao

dobrotvora i lantropa. Na osnovu svega toga možemo otprilike

da rekonstruišemo njegovu karijeru.

Gotovo sigurno se rodio slobodan, samo kao Zoil, tokom prve

polovine prvog veka pre nove ere, ali je pao u ropstvo –

verovatno su ga uhvatili pirati ili trgovci ljudima, a možda je i

zarobljen u nekom od brojnih ratova tog vremena. Završio je u

Rimu kao rob i čovek od poverenja Julija Cezara koji mu je dao

slobodu, a s njom i status rimskog građanina i rimsko ime Gaj

Julije Zoil. Blisko je sarađivao i s prvim Avgustom koji ga je

poznavao dovoljno dobro da izlazi svoju naklonost prema

njemu, a onda se vratio u rodni grad kao izuzetno bogat čovek;

verovatno se obogatio od plena iz Cezarovih pohoda, toliko

obilnog da je ponešto stizalo i do robova i bivših robova. Tu je

stekao ugled na tradicionalan način, a kad je umro, verovatno

tokom Avgustove vladavine, podignuta mu je monumentalna

grobnica o javnom trošku. Ako se epitaf „sinu Zoilovom“

otkriven u Rimu odnosi na njegovog sina (bilo je i u rimskom

svetu i drugih ljudi po imenu Zoil), onda se s Gajom Julijem u

Afrodizijas nije vratila čitava porodica, jer ovaj „Tiberije Julije

Pap, sin Zoilov“ upamćen je kao glavni bibliotekar carskih

biblioteka sredinom prvog veka nove ere, tokom vladavine

Tiberija, Gaja i Klaudija.





102. Rekonstrukcija skulpture sa Zoilovog groba s njegovom najbolje

očuvanom gurom (levo). Na levoj strani skulpture izgleda izrazito

rimski (drži govor obučen u togu), a na desnoj pak potpuno grčki.





Zoilov nadgrobni spomenik u Afrodizijasu savršeno

dočarava kulturu carstva. To je velika kvadratna ploča s

pre njeno izvajanim frizom oko postolja koja čak i u očuvanim fragmentima prikazuje Zoila više puta, u ključno drugačijim

kostimima. Na najbolje sačuvanoj strani spomenika su dve slike

pokojnika, jasno navedenog po imenu, u trenutku krunisanja. S

leve strane počast mu odaju izrazito rimske gure Virtus, sa

štitom, i Honos („Muževno junaštvo“ ili „Ugled“). Desna strana

prikazuje njegove lokalne „ljude“ i njegov „grad“. No, ključ je u

razlici između Zoilovih kostima. Levo je obučen u izrazito

rimsku togu, jedna ruka mu je podignuta kao da se obraća

slušaocima, a u drugoj verovatno drži svitak. Desno je prikazan

u hlamidi, grčkom plaštu, s karakteristično grčkom kapom na

glavi.

Spomenik naglašava Zoilov uspeh, bogatstvo, društveni

napredak i pokretljivost kroz rimski svet. No, pre svega ga

prikazuje kako stvara svoj identitet u dva vrlo različita oblika,

stavljena jedan uz drugi. U kulturi Rimskog carstva bilo je

moguće biti i Grk i Rimljanin.





EPILOG




•



RIMSKI PRVI MILENIJUM



GODINE 212. NOVE ERE car Karakala izdao je dekret prema kom su svi slobodni stanovnici Rimskog carstva, bez obzira na to gde žive, od Škotske do Sirije, postali rimski građani. Bila je to

revolucionarna odluka koja je jednim potezom uklonila svaku

razliku između vladara i podanika i predstavlja vrhunac procesa

koji se odvijao gotovo hiljadu godina. Više od trideset miliona

stanovnika provincija preko noći su zakonski postali Rimljani.

Ovo je bila jedna od najmasovnijih – ako ne i najmasovnija –

dodela državljanstva u istoriji sveta.

Vekovima su poraženi neprijatelji postajali Rimljani. Robovi

su postajali građani Rima čim steknu slobodu. A kako je vreme

prolazilo, veliki broj žitelja provincija, i vojnika i civila, dobijao je

status građana kao nagradu za odanost, službu i saradnju. Ovo

se nije događalo bez kontroverzi i sukoba. Nisu svi koji su postali

građani Rima to želeli. Neki Rimljani nisu skrivali podozrivost

prema tuđinima, bili građani ili ne. („Ne mogu da podnesem

grad pun Grka“, kako je satiričar Juvenal izrazio žalbu.) Želja

nekih rimskih saveznika iz Italije da steknu status građana za

koji su smatrali da im je nepravedno uskraćen izazvala je

početkom prvog veka pre nove ere jedan od najkrvavijih ratova

u rimskoj istoriji, takozvani Saveznički rat. No, temeljni obrazac je jasan. Karakala je 212. godine dovršio proces koji je u

rimskom mitu otpočeo Romul hiljadu godina ranije – odnosno,

prema opšteprihvaćenom datumu, 753. godine pre nove ere.

Osnivač Rima mogao je da stvori svoj novi grad samo nudeći

status građanina svima koji dođu, pretvarajući strance u

Rimljane.

Zbog čega je Karakala odlučio da preduzme ovaj korak, i to

baš u tom trenutku, istoričari se pitaju do danas. On je bio drugi

vladar iz nove dinastije koja je došla na vlast posle ubistva

Komoda 31. decembra 192. godine nove ere. U prvom rimskom

građanskom ratu od kratkotrajnih sukoba posle Neronove smrti

68. godine nove ere, različite vojne jedinice, uključujući i

Pretorijansku gardu i legije iz provincije, pokušale su da postave

svoje kandidate na presto. Jedan od njih, Lucije Septimije Sever,

rodom iz Leptis Magne u severnoj Africi, umarširao je u Rim na

čelu jedinica kojima je zapovedao na reci Dunav. Prvu godinu

vladavine, do 197. nove ere, proveo je uklanjajući protivnike.

Karakala je bio njegov sin i naslednik, vladao je od 211. godine

nove ere i zvanično je bio poznat kao Marko Aurelije Antonin.

Naime, apsurdno izopačivši upotrebu usvajanja u svrhu

nasleđivanja prestola, Septimije Sever uredio je da njega i

njegovu porodicu naknadno usvoji odavno pokojni car Marko

Aurelije. Njegov sin dobio je nadimak „Karakala“ prema

naročitom vojničkom plaštu (caracallus) koji je Marko Aurelije

Antonin često nosio.

Karakala nije ostao upamćen kao dalekovidi radikalni

reformator. Najpoznatiji je kao pokrovitelj izgradnje velikog

broja javnih kupatila čiji visoki zidovi od cigle i danas služe kao

upečatljive kulise za letnju opersku sezonu na otvorenom. No, to

ničim ne nagoveštava krvaviju stranu njegove vladavine. To je počelo 211. godine s ubistvom njegovog mlađeg brata i

suparnika Gete. U jeftinoj reprizi bratoubistva koje je obeležilo

nastanak grada Rima, Karakala je po svemu sudeći naložio grupi

vojnika da dokrajči mladića koji se skrivao u majčinom naručju.

Završilo se kad je Karakali bilo svega dvadeset devet, 217. godine

nove ere, kada ga je jedan telohranitelj ubio; iskoristio je priliku

kada se car olakšavao uz put da zarije nož u njega. Zapovednik

Pretorijanske garde u to vreme, Marko Opelije Makrin, nakratko

je nasledio Karakalu na prestolu. Verovatno umešan u ubistvo

svog prethodnika, Makrin je bio prvi rimski car koji nije potekao

iz senatorske porodice.

Ona neslavna Karakalina karijera nagoveštava da je sigurno

imao neke zloslutne ili makar sebične interese kad je dekretom

svim slobodnjacima podario status građanina Rima. Mnogi

istoričari, među njima Lucije Kasije Dion i Edvard Gibon,

podozrevali su da ga je na tu odluku navela potreba za novcem,

jer su novi građani automatski podlegali porezu na nasledstvo.

Ako je tako, onda je to bio prilično nezgrapan način da se to

izvede. Nije bilo potrebe stvoriti trideset miliona novih građana

samo da bi se povećao poreski prihod.

Kakav god da je bio razlog, taj dekret zauvek je izmenio

rimski svet i zbog toga se moja knjiga završava upravo tu, na

kraju rimskog prvog milenijuma. Veliko pitanje koje je stolećima

usmeravalo politiku i rasprave, pitanje granice između Rimljana

i onih kojima su vladali, dobilo je odgovor. Posle hiljadu godina

rimski „projekt građanstva“ dovršen je i počelo je novo doba. No,

to nije bila epoha mirne multikulturne jednakosti. Čim je jedna

prepreka pred povlasticama uklonjena, zamenila ju je druga,

potpuno drugačija. Status građanina, kada je podaren svima,

postao je nevažan. Tokom trećeg veka nove ere razlika između honestiores (doslovno „časnijih“, bogate elite i bivših vojnika) i

humiliores (doslovno „nižeg staleža“) dobila je važnost i

Rimljani su ponovo podeljeni na dve grupe zvanično zakonski

nejednakih prava. Na primer, sada je samo elita, a ne svi građani

Rima kao ranije, bila izuzeta od naročito surovih ili

ponižavajućih kazni kao što su bičevanje i razapinjanje na krst.

„Niži stalež“ građana mogao je biti osuđen na kazne nekada

rezervisane isključivo za robove i strance. Nova granica između

povlašćenih i obespravljenih pratila je liniju bogatstva, klase i

statusa.

Karakalin dekret bio je samo jedan činilac u širokom nizu

preobražaja, poremećaja, kriza i invazija koje su do

neprepoznatljivosti izmenile rimski svet tokom trećeg veka

nove ere. Drugi rimski milenijum – koji se završio tek kada su

Konstantinopolj, od šestog veka istočnu prestonicu Rimskog

carstva, osvojili osmanski Turci 1453. godine – temeljio se na

potpuno drugačijim načelima, na novom svetskom poretku i,

što je najvažnije, na novoj religiji. Autokratski režim koji je

osnovao prvi Avgust počivao je na političkom jeziku i

ustanovama nastalim daleko na početku prvog milenijuma

rimske istorije, a ono što ja nazivam avgustovskim obrascem

carske vlasti obezbeđivalo je manje-više stabilan politički okvir

gotovo dva veka posle Avgustove smrti 14. godine nove ere. No,

da je car Tiberije, naslednik prvog Avgusta, mogao udobno da

zauzme mesto cara Komoda krajem drugog veka nove ere, ne bi

razumeo šta znači biti car dvadesetak godina kasnije. Rim je u

svom drugom milenijumu praktično bio nova država koja glumi

onu staru. Da li je taj milenijum bio dugi period sporog

opadanja, niz iskidanih kulturnih i političkih promena koje su

vremenom preobrazile stari svet u srednjovekovni ili epoha izuzetno dinamičnog razvoja umetnosti, arhitekture i kulture

zavisi od tačke gledišta.

Istoričari danas često govore o „krizi“ u trećem veku nove

ere. Zapravo misle na proces tokom kog se, posle ubistva

Komoda 192. godine, avgustovski obrazac srušio. Jedan

očigledan znak tog sloma jeste broj careva. U gotovo sto

osamdeset godina između 14. i 192. godine nove ere – osim

tokom jednog kratkog građanskog rata posle Neronove smrti

kad su se izređala tri bezuspešna kandidata – bilo je svega

četrnaest careva. U sto godina između 193. i 293. careva je bilo

preko sedamdeset (spisak je prilagodljiv u zavisnosti od toga

koliko nevažnih savladara, uzurpatora ili „pretendenata“ želite

da ubrojite). No, što je važnije, svi pokušaji da se legije zadrže

van procesa nasleđivanja prestola dramatično su propali.

Gotovo svi koji su pokušavali da se popnu na presto u trećem

veku nove ere imali su podršku nekih vojnih jedinica. Bio je to

manje-više neprekidni građanski rat. A bilo je i bezočnih

izopačenja tradicionalnog polaganja prava na presto. Kada je

Septimije Sever objavio da je njega i njegovu porodicu kao

naslednike usvojio car mrtav već više od deset godina, to je bilo

preterano čak i za najelastičnije rimske uslove za usvajanje.

Rim je istovremeno gubio status centra moći. Carevi često

nisu bili u Rimu, nego s vojskom stotinama kilometara daleko.

Nisu imali vremena, podsticaja i novca da slede Avgustov model

i ostavljaju trag od cigle i mermera u gradu ili da se ponašaju kao

svenarodni dobrotvori. Posle ogromnih kupatila koje je Karakala

podigao između 212. i 216. godine, u prestonici nije bilo većih

carskih građevinskih projekata osamdeset godina, sve dok car

Dioklecijan nije izgradio još veća javna kupatila krajem trećeg

veka (veliki deo tih kupatila još stoji pored rimske glavne železničke stanice). Odsustvovanje careva iz Rima ubrzalo je i

propadanje senata. Nije više bilo mesta za civilitas između

careva i senatora, za osetljiva savetovanja, čak ni za dramatične

izlaske i tvrdoglave proteste visokomoralnih i nerealnih

senatora jer čovek na prestolu nije bio tu. Carevi su sve više

vladali na daljinu, dekretima ili pismima, bez obraćanja senatu.

Dolazak na vlast Makrina, koji nije bio senator (a za njim je

usledilo još takvih careva), bio je još jedan pouzdan pokazatelj

da se senat može zaobići.

O tome šta je ležalo iza tih promena, koji su bili uzroci i

posledice i danas se vatreno raspravlja. Invazije delotvornijih i

često veoma „romanizovanih“ grupa varvara preko granica

carstva odigrale su značajnu ulogu, kao i epidemija kuge koja je

krajem drugog veka nove ere čak i prema umerenim procenama

odnela ozbiljan broj života. Uticaj na ovakav razvoj događaja

imala je i krhkost ravnoteže avgustovskog obrasca koji nije

uspostavio jasna pravila nasleđivanja i predstavljao je

nezgrapan kompromis između cara i senata. Kada je jednom ta

ravnoteža narušena, brzo se srušila. No, koji god da su bili

uzroci, novi Rim koji je iznikao iz „krize“ u trećem veku nove ere

bio je upadljivo drugačiji od svega što smo istraživali u prvom

rimskom milenijumu.

Grad Rim nepovratno je izgubio svoj status prestonice

carstva i napadači su ga osvojili tri puta u petom veku – to se

nije dogodilo još od upada Gala osamsto godina ranije. Rimskim

svetom počelo je da se upravlja iz regionalnih prestonica kao što

su Ravena i Konstantinopolj, današnji Istanbul. Zapadnim i

istočnim delovima carstva upravljalo se zasebno. Posle perioda

sistematskog progona hrišćana krajem trećeg veka nove ere,

univerzalno carstvo odlučilo je da prigrli univerzalnu religiju (ili obrnuto). Car Konstantin, osnivač Konstantinopolja početkom

četvrtog veka nove ere bio je prvi rimski car koji je zvanično

prešao na hrišćanstvo i kršten je na samrtnoj postelji 337.

godine. Konstantin je, na neki način, sledio avgustovski model

sticanja moći izgradnjom, ali ono što je on gradio bile su crkve.

Nije se sve promenilo u ovom novom Rimu, a svakako ne

odjednom. Stanovnici Rima, bili hrišćani ili ne, i dalje su uživali

u predstavama u Koloseumu, verovatnije u lovu na divlje

životinje nego u gladijatorskim borbama, sve do petog veka

nove ere, a carevi u Konstantinopolju po starom modelu

dobročinstva nansirali su javnu zabavu, često u vidu trka kola.

No, politički kontinuitet umnogome je bio površan ili čak

pogrešno shvaćen. U gestu poštovanja tradicije Konstantinopolj

je dobio sopstveno zdanje senata, ali bio je to dom ustanove koja

se fosilizovala. Kada je jedan očigledno smušeni komentator iz

osmog veka pokušao da objasni naziv zgrade, zaključio je da ju je

sigurno podigao čovek po imenu Senat.





103. Konstantinov slavoluk. Gotovo sve skulpture vidljive na fasadi

uzete su sa starijih spomenika. To uključuje rondele iznad bočnih

lukova, iz Hadrijanovog doba, i pravougaone ploče na gornjem nivou

koje potiču sa spomenika Marku Aureliju. Varvari koji stoje, takođe

na gornjem nivou, nastali su u Trajanovo vreme.



U gradu Rimu najbolji pokazatelj drugačijeg sveta bio je luk

podignut 315. godine u čast pobede cara Konstantina nad

jednim unutrašnjim suparnikom. Taj luk još stoji, sačuvan je jer

je kasnije ugrađen u renesansnu tvrđavu između starog rimskog

Foruma i velikog am teatra Koloseuma. Na prvi pogled izgleda

potpuno tradicionalno, po uzoru na lukove podizane u Rimu u

čast brojnih vojnih pobeda, a kopiran je u carskim spomenicima

mnogo puta, od Trijumfalne kapije u Parizu do Velingtonovog

slavoluka u londonskom Hajd Parku. Ukrašen je brojnim

prizorima koji slave Konstantinovu vlast po modelu poznatom

iz prva dva veka autokratske vlasti u Rimu. Car je prikazan kako se bori protiv varvarskih neprijatelja, obraća se vojnicima,

udeljuje pomilovanja zarobljenicima, prinosi žrtve

tradicionalnim bogovima, dobija krunu od Pobede i deli hranu

narodu. Sve to moglo je da bude isklesano vek i po ranije.

Zapravo, uglavnom i jeste tako. Osim nekoliko skromnih

ploča, sve skulpture su odvaljene ili odsečene s ranijih

spomenika u čast Trajana, Hadrijana i Marka Aurelija. Lica tih

careva grubo su prepravljena da liče na Konstantinovo, a delovi

spomenika su preraspoređeni za novi slavoluk. Bilo je to skupo i

razorno udovoljavanje nostalgiji. Za ponekog drevnog

posmatrača ovim je novi car uspešno povezan s blistavom

starom tradicijom. No, više od bilo čega drugog ova pažljiva

prepravka ukazuje na istorijski razmak između prvog

milenijuma drevnog Rima koji je tema moje knjige, i drugog

rimskog milenijuma koji je priča za neko drugo vreme, neku

drugu knjigu – i nekog drugog pisca.



Reč za kraj



Dobar deo proteklih pedeset godina provela sam sa tim

„Rimljanima prvog milenijuma“. Naučila sam njihov jezik

najbolje što sam umela. Pročitala sam dobar deo literature koju

su nam ostavili (niko nije pročitao sve) i proučavala sam neke od

stotina hiljada knjiga i radova napisanih o njima tokom vekova,

od Makijavelija i Gibona do Gora Vidala i drugih. Trudila sam se

da dešifrujem reči koje su urezali u kamen i iskopavala sam ih,

doslovno, na vlažnim, vetrovitim i neprivlačnim arheološkim

nalazištima u rimskoj Britaniji. I dugo sam se pitala kako

najbolje da ispričam priču Rima i da objasnim zbog čega mislim da je važna. Bila sam takođe i među pet miliona ljudi koji svake

godine čekaju u redu da bi ušli u Koloseum. Dozvolila sam svojoj

deci da se tamo fotogra šu, za novac, s ljudima koji tako

zarađuju obučeni kao gladijatori. Kupila sam im plastične

gladijatorske šlemove i, žureći pred surovostima modernog

sveta, uveravala ih da mi danas ne radimo ništa tako surovo. Za

mene, koliko i za svakog drugog, Rimljani nisu samo predmet

istorije i istraživanja, nego i mašte, strave i zabave.

Ne mislim više naivno kao nekada da možemo mnogo štošta

da naučimo neposredno od Rimljana – niti, s tim u vezi, od

starih Grka ili bilo koje druge drevne civilizacije. Ne moramo da

čitamo o teškoćama rimskih legija u Mesopotamiji ili u ratu

protiv Parćana da bismo shvatili zbog čega bi savremena vojna

intervencija u zapadnoj Aziji mogla biti nerazborita. Nisam čak

sigurna da generali koji tvrde da slede taktiku Julija Cezara

zaista to čine na terenu, a ne samo u svojoj mašti. I, koliko god

neki stavovi Rimljana prema državljanstvu zvučali privlačno

dok ih objašnjavam, suluda je i sama pomisao da bi se mogli

primeniti na našu situaciju, mnogo vekova kasnije. Osim toga,

„Rimljani“ su bili koliko i mi podeljenih mišljenja o tome kako

svet dejstvuje i kako bi trebalo da dejstvuje. Kamo sreće da je

stvar tako jednostavna.

No, sve sam ubeđenija da možemo da naučimo neizmerno

mnogo – o samima sebi koliko i o prošlosti – baveći se istorijom

Rimljana, njihovom poezijom i prozom, njihovim

kontroverzama i raspravama. Zapadna kultura nastala je iz

raznovrsnih izvora. Srećom, mi nismo naslednici samo klasične

prošlosti. Pa ipak, u najmanju ruku od renesanse naovamo,

mnoge naše temeljne pretpostavke o vlasti, državljanstvu,

odgovornosti, političkom nasilju, carstvu, raskoši i lepoti nastajale su i isprobavane su u dijalogu s Rimljanima i njihovom

literaturom.

Ne želimo da sledimo Ciceronov primer, ali njegov sukob s

bankrotiranim aristokratom – ili narodnim revolucionarom –

kojim sam započela ovu knjigu i dalje je temelj naših stavova o

građanskim pravima i pruža nam jezik za političko neslaganje:

„Quousque tandem abutere, Catilina, patientia nostra?“ Ideja

„pustoši“ prerušene u „mir“, kako se Tacit izrazio kroz usta

britanskih neprijatelja Rima, još odjekuje u modernim

kritikama imperijalizma. A zapanjujući poroci pripisivani

najupečatljivijim rimskim carevima oduvek podstiču pitanje

gde se završava autokratsko preterivanje, a počinje vladavina

terora.

Činimo Rimljanima medveđu uslugu ako ih posmatramo kao

heroje koliko i ako ih smatramo čudovištima. No, nanosimo

štetu sami sebi ako ih ne shvatamo ozbiljno – i ako okončamo

naš dugi razgovor s njima. Ova knjiga, nadam se, nije samo

Istorija starog Rima, nego je i deo razgovora sa senatom i

narodom rimskim: SPQR.





VREMENSKI REDOSLED




Podaci u uglastim zagradama odnose se na istoriju stare Grčke.





IZJAVE ZAHVALNOSTI




Bilo je zabavno i dirljivo pisati ovu knjigu. Ona je zamisao mog

prijatelja i urednika Pitera Karsona koji je nažalost preminuo pre

nego što je video ijednu napisanu reč. Mnogo mi nedostaje i

nadam se da ne bi bio razočaran.

SPQR je ishod gotovo pedesetogodišnjeg rada i zahvalna sam

mnogo većem broju ljudi nego što mogu ovde da navedem.

Nedavno sam tražila pomoć od prijatelja i kolega s Kembridža i

drugih; to su Klif Endo, Ema Denč, Kris Halet, Vilijem Haris,

Džef Hotorn, Majls Lavan, Metju Li, Angas Makinon, Nevil Morli,

Džon Nort, Robin Osborn, Džopnatan Prag, Džojs Renolds,

Džejms Rom, Brajan Rouz, Malkom Sko ld, Rust Skur, Bert Smit,

Piter Toneman, Džeri Toner i Keri Vout. Drugi prijatelji, među

njima Manolo Blanik, Kori Kor ld, Gari Ingam i Šon Spens,

Rodžer Mičel i naši prijatelji s letovanja jula 2015. ( Frenk Darbel

i Džej Vajsberg, Selina Foks, Fionuala i Sajmon Džervis, Ana

Samers-Kok, Džonatan i Tereza Sampšn) bodrili su me na

različite načine. Komentatori na mom blogu (Život profesora)

kao i obično otvoreno su davali konstruktivne kritike dok je rad

na knjizi odmicao. Hana Prajs davala mi je stručne savete o

bibliogra ji u poslednjim fazama; organizaciona genijalnost

Debi Vitaker bila je dragocena sve vreme, kao i njeno oštro oko

za zapažanje grešaka u kucanju, činjenicama i logici.

Mnoge ustanove učinile su više nego što bih ja ikada mogla

da podrže ovaj projekt: Odeljenje klasičnih nauka na Kembridžu

(i njihova biblioteka) oduvek su me podržavali; Koledž Njunham trpeo je moju opsednutost ciljem; Američka akademija u Rimu

velikodušno me je ugostila na dve-tri nedelje dobrog rada

(posebno se zahvaljujem Kim Bouz); Tajmsov književni dodatak

podnosio je moja odsustvovanja. Stiv Kimberli spasio je podatke

s mog laptopa u ključnom trenutku. Videla sam i naučila mnogo

radeći sa strogim učenim profesionalcima na televiziji „Lajon“

seriju koja je povezana s ovom knjigom, ali nije na njoj

zasnovana. Naročito se zahvaljujem Rižardu Bredliju, Džoniju

Kroketu, Benu Finiju, Kjregu Hejstingsu, Timu Hodžu, Krisu

Mičelu, Marku Rosiju i Katerini Turoni. Imala sam zadovoljstvo

da s njima istražujem delove Rimskog carstva za koje nisam ni

sanjala da ću ih videti uživo. Otvorili su mi oči.

Moji izdavači su, kao i uvek, bili odlični za saradnju – i

tolerisali su moju sporost. U Velikoj Britaniji moram da se

zahvalim Peni Danijels, Fransis Ford, Endruu Frenklinu,

Valentini Zanka i svima ostalima u „Profajlu“ i drugde koji su

omogućili nastanak ove knjige, a među njima su i Emili

Hejvord-Vitlok s medijske strane, Džilijana Frogat, vešt i vedar

korektor, i Lesli Hodžson koja je pronalazila fotogra je. Hvala i

Džonatanu Harliju i i Džejmsu Aleksanderu za brižljivi prelom i

dizajn teksta. U Sjedinjenim Državama Bob Vejl iz kuće „Livrajt“

bio je urednik u najboljoj velikoj tradiciji. Zahvalna sam mu više

nego što umem da izrazim, kao i Piteru Mileru i Vilu Menakeru.

Džordž Lukas iz agencije „Inkvel“ sjajno se brinuo o meni u

Njujorku.

Moja porodica bila je izuzetno strpljiva dok sam pisala SPQR:

Robin Kormak, Zoi i Rafael. Izražavam im zahvalnost, ljubav i

nadu da će doći mirnija vremena – i više slobodnog vremena.

Posebno se zahvaljujem Piteru Stothardu, koji je čitao rukopis i

davao savete, hranio me i pojio tokom osmišljavanja i pisanja. Kad bi ova knjiga bila nekome posvećena, to bi bio on. Od jednog

Pitera do drugog, hvala vam obojici.





ILUSTRACIJE





1. Makari prikazuje neuverljivo raskošni dom senata u kom je

Ciceron nastupio 8. novembra 63. godine pre nove ere. Naglašava da

je Katilina izolovan (dole desno) – ostali senatori drže se podalje od njega. Te večeri Katilina je napustio Rim i pridružio se svojoj vojsci.





2. Ciceronov sukob s Katilinom bio je izvor modernog humora.

Trideset godina pre nastanka Makarijeve slike, pod istim naslovom

Ciceron optužuje Katilinu prizor je prikazan komično. Ciceron je

parodija političkog gneva devetnaestog veka, Katilina je gangster – a

neki senatori već su zaspali.





3. Na slici Nikole Pusena Otmica Sabinjanki (1637–1638.) Romul,

levo, mirno zapoveda prizorom odozgo. No, Pusen jasno pokazuje da

su prestravljene žene koje se opiru odvučene u gotovo nasilnoj bici.

Pablo Pikaso (1962.) pojačava užas priče. Gotovo raskidana tela žena

gorka su suprotnost krupnim rimskim ratnicima i njihovim

konjima koji gaze sve pred sobom. ◄





4. Ticijanova verzija Tarkvinija i Lukrecije ne ublažava, nego



naglašava brutalnost silovanja. Lukrecija je prikazana ranjiva,

suznih očiju, a Tarkvinije kao nasilni napadač (pritiska je kolenom, a

u ruci mu blešti bodež). Kroz zavesu u pozadini viri ruka mladog

roba kome je Tarkvinije pretio smrću kao i svojoj žrtvi kako bi

delovalo da su krivi za sramotnu preljubu. ◄





5. Pogled u rimski svet četvrtog veka pre nove ere – i redak primerak

vrhunske umetničke proizvodnje tog vremena. Ovo su drške

„Fikoronijeve ciste“, pre njene bronzane posude za ženski toaletni

pribor, nazvane prema sakupljaču iz osamnaestog veka. Natpis kaže

da ju je u Rimu napravio Novije Plautije i da ju je svojoj kćeri

poklonila žena po imenu Dindija Makolnija. ◄





6. Ova grobna slika s početka trećeg veka pre nove ere pruža nam



pogled savremenika na Samnitske ratove. Među borcima u donjem

nizu je i prilika (desno) s velikim šlemom s perjanicom. Prizor

navodne „predaje“ izvan bedema ponekad je drugačije tumačen. Da

li možda „Fabije“ obučen u togu (desno) daje neku vrstu vojničkih

odličja rimskom – a ne samnitskom – vojniku (levo)? ◄





7. Prizori borbi s Grobnice Fransoa u Vulciju (sredina četvrtog veka

pre nove ere) nagoveštavaju etrurski pogled na neke ličnosti iz

rimske istorije. Potpisi kažu da je gura krajnje levo „Macstrna“,

odnosno Mastarna koji je, prema tvrdnjama cara Klaudija, zapravo

Servije Tulije. Krajnje desno „Aule Vipenas“, odnosno Aul Vivena

(možda izgubljeni rimski kralj) ubija neprijatelja. ◄





8. Ostaci iz Prvog punskog rata izvučeni s dna mora blizu Sicilije:

ovo je jedan bojni kljun ratnog broda. Neki kljunovi imaju natpise

utisnute u bronzi. Na jednom rimskom kljunu vidimo tragove

zvaničnog života: „Lucije Kvinktije, sin Gajev, kvestor, odobrio je ovaj

kljun.“ Na jednom pronađenog kartaginskom kljunu s natpisom stoji: „Molimo se Balu da ovaj kljun probio je neprijateljski brod i

načini veliku rupu.“ Očigledan je kontrast u nacionalnim

„stilovima.“





9. Autor najčuvenije moderne rekonstrukcije rimske trijumfalne

povorke jeste Andrea Mantenja koji je naslikao niz „Cezarov trijumf“

za porodicu Gonzaga iz Mantove krajem petnaestog veka. Ova slika

prikazuje Cezara u trijumfalnim kolima renesansnog stila. Iza njega

stoji rob kome je dužnost da pobedničkog vojskovođu šapatom u uho

podseća da je, uprkos slavi, samo čovek. ◄





10. Stub Marka Aurelija, parnjak i suparnik mnogo čuvenijeg

Trajanovog stuba, visok skoro četrdeset metara, još stoji u centru Rima. Duž stuba su spiralno prikazane scene iz carevih ratova na

Dunavu koji su trajali većim delom njegove vladavine (161 – 180.

godine nove ere). Na donjem nivou prikazan je bradati car kako

prinosi žrtvu. Na trećem nivou (gore) borba se vodi oko nemačke

kolibe.



11. Porodica cara Karakale. Ova slika na drvetu prikazuje njegovog

oca, cara Septimija Severa, i majku Juliju Domnu iza. Napred desno je mladi Karakala; lice njegovog brata, ubijenog Gete, izbrisano je s leve

strane.





12. Karakterističan portret Livije, žene prvog Avgusta, izvajan u

sjajnom – i skupom – crnom egipatskom bazaltu. Njena frizura, s

velikim uvojkom na čelu i punđom na potiljku, veoma je

tradicionalna i označava starinske rimske vrline. ◄





13. Jedan živopisni trag raskoši carskog dvora su ostaci brodova za

uživanje koje je car Gaj izgradio na jezeru Nemi u Albanskim brdima

između 37. i 41. godine nove ere. Iako su teško oštećeni u Drugom svetskom ratu, opstalo je nešto ekstravagantnih ukrasa – kao što je

ova bronzana glava Meduze sa zmijama umesto kose koja skriva kraj

jedne drvene grede. ◄





14. Jedan prikaz rimskog obeda. Ova slika iz Pompeje pokazuje

hijerarhiju rimskih zabava (zapazite dole desno sićušnu guru roba

koji izuva gosta) i maštovita preterivanja (desno jedan gost već

povraća). Iako je društvo na ovoj slici isključivo muško, to nije bilo

rimsko pravilo. ◄





15. Krčma „Sedam mudraca“ u Ostiji ovde veliki mislilac „Solon...

Atinjanin“ (ime mu je napisano na grčkom levo i desno od njega)

posmatra prizor iz toaleta, a njegov savet o pražnjenu creva ispisan

je iznad: „Da bi dobro srao (ut bene cacaret) Solon je masirao stomak.“

◄





16. Rimski robovski okovratnik. Pločica obećava nagradu ako rob

pobegne: „Pobegao sam, uhvati me. Vrati me mome gospodaru Zoninu i bićeš nagrađen.“ Moguće je da su neki okovratnici bili

namenjeni životinjama, a ne ljudskoj imovini. No, činjenica da mi

danas ne znamo razliku priča svoju priču.





17. Zlatna narukvica pronađena u blizini Pompeje,s natpisom: „Dominus suae ancillae“ – „Od gospodara robinji.“ Možda je bila

dirljivi zalog gospodareve naklonosti i nagoveštaj intimnosti između

njih dvoje. Šta je robinja mislila o poklonu (i o darodavcu) možemo

samo da nagađamo. ◄





18. Tri prizora iz života perionice u Pompeji. Na vrhu radnici valjaju

tkaninu. U sredini jedan čovek četka komad tkanine, drugi nosi

okvir sa sovom na vrhu (maskotom njihovog zanata), dok u uglu

čekaju klijentkinja i njena robinja. U dnu žena s leve strane skuplja

komade odeće, a drugi komadi vise na konopcu iznad nje.





19. Pečat od karneola izrađen u čast pobede kod Akcijuma 31. godine



pre nove ere. Prikazuje Oktavijana kao boga Neptuna, u morskim

kolima i s trozupcem u ruci. Ime gravera ili vlasnika, Popil(ije)

Alb(an) napisano je na grčkom duž vrha. ◄





20. „Velika kameja Francuske“ potiče iz doba Tiberijeve vladavine i predstavlja carski svetski poredak. Avgust, sada bog, odmara se na

nebu. U srednjem delu Tiberije sedi na prestolu uz majku Liviju. Pokoreni varvari su na dnu, gde im je i mesto. Kameja se nalazi u

Francuskoj od trinaestog veka (otuda naziv), a bila je pogrešno protumačena kao biblijski prizor Josifa pred sudom egipatskog

faraona.





21. „Pojtingerova tabla“ (nazvana tako po jednom ranom vlasniku)

jeste verzija mape Rimskog carstva načinjena u trinaestom veku, ali

verovatno zasnovana na mapi koju su u prvom veku pre nove ere

izložili Avgust i Agripa. Prema našim merilima to je više plan puteva nego mapa, dugačka je gotovo sedam metara i prikazuje puteve, reke i gradove carstva. Ovaj deo pokazuje deltu Nila, deo Krita levo i Malu

Aziju gore. ◄





SPISAK ILUSTRACIJA




KOLORNE FOTOGRAFIJE



1. Čezare Makari, Ciceron optužuje Katilinu (1889),

palata Madama, Rim. Fotogra ja © akg-

images/Album/Oronoz.



2. Džon Lič, Ciceron optužuje Katilinu (oko 1850), iz

Komične istorije Rima Gilberta Abota a Beketa

(Bradbury and Evans, 1852). Fotogra ja© Posner

Library/Carnegie Mellon.



3. Gore: Nikola Pusen, Otmica Sabinjanki (1637–1638),

Luvr, Pariz. Fotogra ja© akg-images/Erich Lessing.

Dole: Pablo Pikaso, Otmica Sabinjanki (1962), Centar

Pompidu, Pariz. Fotogra ja© Succession

Picasso/DACS, London 2015/Courtesy akg-images.



4. Ticijan, Tarkvinije i Lukrecija (1571), Ficvilijemov

muzej, Kembridž. Fotogra ja© Lebrecht Music and

Arts Photo Library/Alamy.



5. Fikoronijeva bista, četvrti vek pre nove ere,

Nacionalni etrurski muzej, Vila Đulija, Rim.

Fotogra je (gore) © akg-images/De Agostini Picture

Lib./G. Nimatallah; (dole) akg-images/Nimatallah.



6. Slika na grobnici, treći vek pre nove ere, Eskvilin,

muzej Ćentrale Montemartini, Rim. Fotogra ja© The

Art Archive/Alamy.



7. Scene s Grobnice Fransoa, Vulci, četvrti vek pre nove

ere, Zbirka Torlonija, Rim. Fotogra ja objavljena

ljubaznošću Uprave za arheološko nasleđe južne

Etrurije.



8. Vađenje brodskog bojnog kljuna iz Prvog punskog

rata, Sicilija. Fotogra ja© RPM Nautical Foundation.



9. Andrea Mantenja, poslednja slika iz serije Cezarov

trijumf (1482–1492), palata Hampton Kort, London.

Fotogra ja Royal Collection Trust © Her Majesty

Queen Elizabeth II, 2015/Bridgeman Images.



10. deo stuba Marka Aurelija, Rim. Fotogra ja: © Realy

Easy Star/Tullio Valente /Alamy.



11. Septimije Sever i njegova porodica, slika na drvetu

(oko 200. godine nove ere), Državni muzeji, Berlin.

Fotogra ja © Neues Museum, Berlin.



12. Livijin portret, prvi vek nove ere, Luvr, Pariz.

Fotogra ja© Interfoto/Alamy.



13. Bronzani ukrasi s Gajevih brodova s jezera Nemi, 37–

41. nove ere. Nacionalni muzej Rima, Masimova

palata. Fotogra ja© akg-images/Mondadori

Portfolio/Sergio Anelli.



14. Slika obeda iz kuće u Pompeji (V, 2, 4), prvi vek nove

ere, nacionalni arheološki muzej, Napulj. Fotogra ja©

akg-images/Erich Lessing.



15. Solon Atinjanin iz Krčme sedam mudraca, Ostija (oko

100. godine nove ere). Fotogra ja Photo © The Art

Archive/Alamy.



16. Rimska robovska ogrlica, četvrti vek nove ere,

Nacionalni muzej Rima, Dioklecijanove terme.

Fotogra ja© Photo Scala, Florence, objavljena

ljubaznošću Ministarstva za kulturno nasleđe i

aktivnosti.



17. Zlatna narukvica s posvetom gospodara robinji, prvi

vek nove ere, iz Moređina pored Pompeje. Preuzeto iz

A. Ambrozio i saradnici, Priče o erupciji (katalog

izložbe, Napulj, 2003, „Elekta“), str. 470.



18. Scene iz valjaonice (VI, 8, 20) iz Pompeje, prvi vek

nove ere. Nacionalni arheološki muzej, Napulj.

Fotogra je Photos © akg-images/Nimatallah i

Arheološki muzej, Napulj.



19. Gema s Oktavijanom/Avgustom kao Neptunom, kraj

prvog veka pre nove ere, navodno pronađena u

Tunisu, sada u Muzeju lepih umetnosti, Boston.

Fotogra ja© Museum of Fine Arts, Boston,

Massachusetts, USA/Anne and Blake Ireland Gallery

(Gallery 210A)/Bridgeman Images.



20. „Velika kameja Francuske“, prvi vek, Nacionalna

biblioteka, Pariz. Fotogra ja© akg-

images/Album/Joseph Martin.



21. Deo „Pojtingerove table“, trinaesti vek nove ere,

verovano zasnovane na rimskom modelu.

Nacionalna biblioteka Austrije, Beč. Fotogra ja© akg-

images.



FOTOGRAFIJE



1. Tabularijum, Rim. Fotogra ja © Rome4all



2. SPQR na poklopcu šahta (©

rgbdave/Stockimo/Alamy) i na uličnoj kanti za smeće

(autorkina fotogra ja).



3. Detalj sa slike Ciceron optužuje Katilinu Čezarea

Makarija(1889), palata Madama, Rim. Fotogra ja ©

akg-images/Album/Oronoz.



4. Rimski srebrni novčić iz 63. godine pre nove ere sa

slikom glasanja. Levo © The Trustees of the British

Museum; desno© Goldberg Coins & Collectibles Inc.



5. Rimski nadgrobni spomenik sa slikom kovanja

novca, četvrti vek nove ere, Nacionalni arheološki

muzej Abruca, Kjeti. Objavljeno ljubaznošću

Ministarstva za kulturnog nasleđe i aktivnosti i

Arhiva Alinari, Firenca.



6. Mađarski demonstranti, 2012. Fotogra ja© Peter

Kohalmi/AFP/Getty Images.



7. Skulptura vučice i blizanaca, Kapitolinski muzeji,

Rim. Fotogra ja©Musei Capitolini, Rome,

Italy/Bridgeman Images.



8. Rimski srebrni novčić iz 89. godine pre nove ere sa

slikama kralja Tita Tacija i otmice dveju Sabinjanki.

Fotogra ja© The Trustees of the British Museum.



9. Mozaik s prikazom Romula i Rema i vučice,

Oldeborou. Fotogra ja© Leeds Museums and Art

Galleries (City Museum) UK/Bridgeman Images.



10. Ogledalo iz Bolsene, Nacionalni muzej Rima. Preuzeto

iz Rim, Romul, Rem (katalog izložbe, Rim, 2000), str.

233.



11. Mozaik s prikazom zagrljaja Didone i Eneje iz rimske

vile u Lou Hamu. Fotogra ja © Somerset County

Museum, Taunton Castle, UK/Bridgeman Images.



12. Urna za kremaciju iz Etrurije, Nacionalni etrurski

muzej, Vila Đulija, Rim. Fotogra ja © Photo Scala,

Florence – ljubaznošću Ministarstva za kulturno

nasleđe i aktivnosti.



13. Rekonstrukcija nalaza ispod crnog kamena na

rimskom Forumu. Preuzeto iz K. Hilsen, Rimski

Forum („Lešer“, 1906).



14. Piramidalni stub s natpisom s rimskog Foruma.

Fotogra ja© DEA/A. Dagli Orti/De Agostini/Getty

Images.



15. Žak-Luj David, Zakletva Horacija (1784), Luvr, Pariz.

Fotogra ja © akg-images/De Agostini Picture Lib./G.

Dagli Orti.



16. Rani natpis iz Satrikuma. Fotogra ja objavljena

ljubaznošću Posebne uprave za arheološko nasleđe

Rima.



17. Glava statue device vestalke s rimskog Foruma.

Fotogra ja © Lanmas/Alamy.



18. Najstariji sačuvani rimski kalendar, prvi vek pre nove

ere, pronađen u Ancijumu, sada u Nacionalnom

muzeju Rima, Masimova palata. Preuzeto iz A.

Degrasi, Natpisi u Italiji XIII. 2 (Državna biblioteka,

1963), str. 8 – 9.



19. Rimski senzus s „Baze žrtvenika Domicija

Ahenobarba“, kraj drugog veka pre nove ere, Luvr,

Pariz. Fotogra ja© akg-images/De Agostini Picture

Lib./G. Dagli Orti.



20. Fragmenti skulpture od terakote iz rimskog hrama,

šesti vek pre nove ere, Kapitolinski muzeji, Rim.

Fotogra ja© The Art Archive/Museo Capitolino

Rome/Araldo De Luca.

21. Bronzana jetra iz Pjačence, treći ili drugi vek pre nove

ere, Gradski muzej, Pjačenca. Fotogra ja© akg-

images/De Agostini Picture Lib./A. De Gregorio.



22. Cloaca Maxima, Rim. Fotogra ja objavljena

ljubaznošću Arheološke uprave grada Rima.



23. Rimski srebrni novčić iz 120. godine nove ere s

likovima Hadrijana i Pudicitije. Fotogra ja © The

Trustees of the British Museum.



24. Hram Kastora i Poluksa, rimski Forum. Fotogra ja©

Gaertner/Alamy.



25. Sarkofag Scipiona Barbata, treći vek pre nove ere,

Vatikanski muzeji. Fotogra ja© akg-images/De

Agostini Picture Library.



26. Elefterios Karkadulijas, statua Cincinata (1982),

Sinsinati. Fotogra ja© Thomas G. Fritsch.



27. Sveštenici amini s Oltara mira, Rim. Fotogra ja© De

Agostini Picture Library/G. Dagli Orti/Bridgeman

Images.



28. Skica Servijevog zida, Rim. Preuzeto iz H. F. Helmolt,

Istorija sveta, tom IV („Hajneman“, 1902).

Fotogra ja© The Print Collector/Print Collector/Getty

Images.



29. Ploča iz trećeg veka pre nove ere sa slikom slonova.

Nacionalni etrurski muzej, Vila Đulija, Rim.

Fotogra ja © DEA/G. Nimatallah/De Agostini/Getty

Images.



30. Pirov portret (?), prvi vek pre nove ere, iz Vile

papirusa, Herkulanum, Nacionalni arheološki muzej,

Napulj. Fotogra ja © DEA/A. Dagli Orti/De

Agostini/Getty Images.



31. Sigismund Napi, Atilije Regul ostavlja porodicu i kreće

put Kartagine u sigurnu smrt (1826), Pinakoteka di

Brera, Milano. Fotogra ja© akg-images/De Agostini

Picture Library.



32. Gipsani odlivak Polibijevog portreta, Nacionalni

muzej rimske civilizacije, Rim. Fotogra ja © akg-

images/De Agostini Picture Library.



33. Veristički portret iz prvog veka pre nove ere,

Nacionalni arheološki muzej u Altini. Fotogra ja©

akg-images/Cameraphoto.



34. Portret sveštenika Velike majke na grovu,

Kapitolinski muzeji, Rim. Fotogra ja© DEA/A. Dagli

Orti/De Agostini/Getty Images.



35. Pompejev portret, palata Spada, Rim. Fotogra ja©

Galleria Spada, Rome, Italy/Mondadori

Portfolio/Electa/Andrea Jemolo/ Bridgeman Images.



36. Rimski srebrni novčić iz 113. podine pre nove ere

prikazuje tajno glasanje. Fotogra ja © akg-images/De

Agostini Picture Lib./A. Rizzi.

37. Angelika Kaufman Kornelija, majka braće Grah

(1785), Muzej lepih umetnosti Virdžinije. Fotogra ja

© akg-images.



38. Palata Barberini, Prenesta. Fotogra ja ©

Hemis/Alamy.



39. Rekonstrukcija drevnog svetilišta u Prenesti (prema

H. Kehleru). Fotogra ja © DeAgostini/Getty Images.



40. Srebrni novčić italijanskih saveznika iskovan u

Savezničkom ratu. Fotogra ja © The Trustees of the

British Museum.



41. Sulin srebrni novčić iz 83 – 84. godine pre nove ere, s

glavom Venere i simbolima pobede. Photo © The

Trustees of the British Museum.



42. Ova slika iz Pompeje prikazuje „Spartake“, početak

prvog veka nove ere. Fotogra ja © Jackie and Bob

Dunn www.pompeiiinpictures.com. Objavljeno

ljubaznošću Ministarstva za kulturno nasleđe i

aktivnosti i Posebne uprave za arheološko nasleđe

Pompeje, Herkulanuma i Stabije.



43. Srebrni novčić s glavom Mitridata VI. Fotogra ja©

akg-images/Interfoto.



44. Trodimenzionalna vizuelizacija Pompejevog

pozorišta autora Martina Blejzbija, Kraljev koledž,

London. Objavljeno ljubaznošću Kraljevog koledža,

London.

45. Rimski srebrni novčić iz 19 – 4- godine pre nove ere

slavi povratak rimskih zastava zarobljenih u bici kod

Kare. Fotogra ja © The Trustees of the British

Museum.



46. Portret Julija Cezara, verovatno moderan, Britanski

muzej. Fotogra ja© Planet News Archive/SSPL/Getty

Images



47. Nadgrobni spomenik s kamilom i članovima

porodice, drugi vek nove ere, Gradski muzej Sulmone.

Fotogra ja Muzeja biskupije Valva-Sulmona.



48. Rimski srebrni novčić iz 43 – 43. godine pre nove ere s

Brutovom glavom i simbolima oslobođenja.

Fotogra ja © Her Majesty Queen Elizabeth II,

2015/Bridgeman Images.



49. Rimska slika, prvi vek pre nove ere, nekada u

vlasništvu porodice Aldbobrandini, sada u

Vatikanskim muzejima. Fotogra ja © Biblioteca

Apostolica Vaticana, Vatican City/Bridgeman Images.



50. Rimski nadgrobni spomenik Aurelija Hermije i

Aurelije Filematum, prvi vek nove ere, Britanski

muzej. Fotogra ja© akg-images/Album/Prisma.



51. Rimska babica iz Ostije, Muzej Ostije. Fotogra ja©

The Art Archive/Alamy.



52. Rimski vaginalni spekulum, Nacionalni arheološki

muzej, Napulj. Fotogra ja© akg-images/Mondadori

Portfolio/Alfredo e Pio Foglia.



53. Kuća grifona, prvi vek pre nove ere, Palatin, Rim.

Fotogra ja © Photo Scala, Florence, objavljeno

ljubaznošću Ministarstva za kulturno nasleđe i

aktivnosti.



54. Plan „Kuće“ pesnika tragičara, Pompeja.



55. Skulpture s olupine iz Antikitere, Grčka, Nacionalni

arheološki muzej, Atina. Fotogra ja R. Kormaka,

objavljena ljubaznošću muzeja.



56. Gran Konglue, tovar amfora. Fotogra ja© 2010 MIT.

Objavljeno ljubaznošću muzeja MIT.



57. Fragment nadgrobne ploče „U slavu Turije“, prvi vek

pre nove ere, Nacionalni muzej Rima, Dioklecijanove

terme. Objavljeno ljubaznošću Posebne uprave za

arheološko nasleđe Rima.



58. Olovne kuglice iz Peruđe, prvi vek pre nove ere,

Nacionalni arheološki muzej Umbrije. Preuzeto iz L.

Benedeti, Peruđinske kuglice: revizija i novi podaci

(„Kvazar, 2012“).



59. Prizor trijumfa sa Spomenika kod Akcijuma, prvi vek

pre nove ere, Nikopolj. Preuzeto iz K. Zakos i drugi,

Nikopolj; otkrivanje grada Avgustove pobede (FCMPA,

2008).



60. Nadgrobni spomenik Marka Bilijena, prvi vek pre

nove ere, Gradski muzej Vičence, crtež Dž. Kalana.

Preuzeto iz L. Kepi, Stvaranje rimske vojske („Rutledž,

2002), str. 114.



61. Levo, „Via Labicana Augustus“, Nacionalni muzej

Rima, Masimova palata. Fotogra ja© DEA/A. Dagli

Orti/De Agostini/Getty Images. Desno, „Prima Porta

Augustus“, Vatikanski muzeji. Fotogra ja Photo ©

Erin Babnik/Alamy.



62. Avgustov mauzolej, Rim. Autorkina fotogra ja.



63. Hram Rima i Avgusta, Ankara. Fotogra ja© Vanni

Archive/Corbis.



64. Rekonstrukcija Avgustovog foruma u Rimu, G.

Relender. Fotogra ja© Falkensteinfoto/Alamy.



65. Detalj s procesijskog friza Oltara mira, Rim.

Fotogra ja © akg-images/Tristan Lafranchis.



66. Porodično stablo – pojednostavljeni prikaz porodice i

potomaka Avgusta i Livije.



67. Četrnaest careva: Tiberije (© De Agostini/G.

Nimatallah/GettyImages); Gaj (© Prisma

Archivo/Alamy); Klaudije (© Marie-Lan Nguyen);

Neron (© Alfredo Dagli Orti/The Art Archive/Corbis);

Vespazijan (© akg-images/Album/Prisma); Tit (©

Anderson/Alinari via Getty Images); Domicijan (©

akg-images); Nerva (©DEA/G. Dagli Orti/De

Agostini/Getty Images); Trajan (© akgimages/Erich

Lessing); Hadrijan (© Marie-Lan Nguyen); Antonin

Pije (© Bibi Saint-Pol); Marko Aurelije (© DEA/G.

Nimatallah/De Agostini/Getty Images); Lucije Ver (©

The Art Archive/Alamy); Komod (© Marie-Lan

Nguyen).



68. Portret cara Gaja, Gliptoteka Ni Carlsberg,

Kopenhagen. Fotogra ja © Louis le Grand/Ny

Carlsberg Glyptotek.



69. Portret cara Klaudija prilagođen od Gajevog portreta,

Muzej Ćentrale Montemartini, Rim. Fotogra ja© Bill

Storage/Musei Capitolini, Centrale Montemartini.



70. Prizori sa stuba Marka Aurelija, kraj drugog veka nove

ere. Fotogra ja © Piazza Colonna, Rome,

Italy/Alinari/Bridgeman Images.



71. Slika iz Neronove Zlatne kuće, Tim. Fotogra ja ©

Werner Forman/Universal Images Group/Getty

Images.



72. Ukrasni bazen („Canopus“) u Hadrijanovoj vili, Tivoli,

između 120. i 130. godine nove ere. Fotogra ja©

Riccardo Sala/Alamy.



73. Glava cara Hadrijana od pozlaćene bronze iz Veleje,

Nacionalni arheološki muzej, Parma. Fotogra ja ©

DEA/A. De Gregorio/De Agostini/Getty Images.



74. Baza stuba Antonina Pija s prikazom apoteoze

Antonina i Faustine, oko 160. godine nove ere,

Vatikanski muzeji. Fotogra ja© Vatican Museums

and Galleries, Vatican City/Bridgeman Images.



75. Rekonstrukcija Plinijeve vile, delo Karla Fridriha

Šinkela (1841). Fotogra ja© akg-images.



76. Grad Timgad, Alžir. Autorkina fotogra ja.



77. „Sve je u redu, Kovdobe“, karikatura Sajmona

Džejmsa. Objavljeno uz dozvolu Sajmona Džejmsa.



78. Prizor s Foruma iz kuće Julije Feliks. Antikviteti

Herkulanuma, tom 3 (1762), slika 43.



79. Rimska stambena zgrada ispod Kapitola, Rim.

Autorkina fotogra ja.



80. Nadgrobni spomenik K. Artula, deteta rudara, drugi

vek nove ere, Nacionalni arheološki muzej, Madrid.

Fotogra ja Photo © Sebastià Giralt, objavljeno

ljubaznošću Nacionalnog arheološkog muzeja,

Madrid.



81. Nadgrobni spomenik Gaja Pupija Amika, farbara, prvi

vek nove ere, Nacionalni arheološki muzej, Parma.

Fotogra ja © Alinari Archives, Florence.



82. Mermerni reljef s prikazom tezge za prodaju živine,

drugi vek nove ere, Ostija, Muzej Ostije. Fotogra ja ©

Museo Ostiense, Ostia Antica, Rome, Italy/Roger-

Viollet, Paris/Bridgeman Images.

83. Eurisakov grob, Rim, prvi vek pre nove ere.

Fotogra ja © akg-images/Bildarchiv

Monheim/Schütze/Rodemann.



84. Rimska krčma, Pompeja. Fotogra ja ©

DeAgostini/Getty Images.



85. Kopija iz XIX veka slike iz Salvijeve krčme, Pompeja.

Preuzeto iz E. Presun, Pompeja ( „Vajgel“, 1882).

Fotogra ja © akg-images/Florilegius.



86. Tabla za igru iz groba izvan Rima, prvi vek nove ere

(?). Fotogra ja © The Trustees of the British Museum.



87. Statua zmijolikog boga Glikona, drugi vek nove ere,

Muzej nacionalne istorije i arheologije, Konstanca.

Fotogra ja © akg-images/De Agostini Picture Lib./G.

Dagli Orti.



88. Bronzana glava konja pronađena u Valdgirmesu,

Nemačka, prvi vek nove ere. Fotogra ja © PA Images.



89. Prizor s Trajanovog stuba, dovršenog 113. godine

nove ere, Rim. Fotogra ja © DeAgostini/Getty

Images.



90. Hadrijanov zid, blizu Hekshama, Nortamberlend,

Engleska. Autorkina fotogra ja.



91. Tabla sa Sevastiona, Afrodizijas, prikazuje Avgusta,

„Pobedu“ i zatočenike, pri vek nove ere, Muzej

Afrodizijasa. Autorkina fotogra ja. Objavljeno

ljubaznošću arheološke ekipe za iskopavanja u

Afrodizijasu Njujorškog univerziteta.



92. Restaurirani natpis o posvećenju hrama Neptuna i

Minerve, prvi vek nove ere, Čičester. Objavljeno

ljubaznošću CSAD/RIB/The Haver eld Bequest.



93. Trajanov portret u kostimu faraona, Dendera, Egipat.

Fotogra ja © De Agostini Picture Library/Getty

Images.



94. Fasada hrama Minerve Sulid, drugi vek nove ere (?),

Bat. Fotogra ja © World History Archive/Alamy.



95. Indijska statueta od slonovače iz Pompeje. Objavljeno

ljubaznošću Nacionalnog arheološkog muzeja,

Napulj, 149425.



96. Panteon, drugi vek nove ere, Rim. Fotogra ja © akg-

images/Andrea Jemolo.



97. Kamenolom na Klaudijevoj planini, Egipat Fotogra ja

© rome101.com.



98. Monte Tesačio, Rim, snimak iz vazduha. Fotogra ja ©

Sebastian Contreras Rodriguez.



99. Reginin nadgrobni spomenik, drugi vek nove ere,

Muzej rimske tvrđave Arbeje. Fotogra ja Tyne &

Wear Archives & Museums/Bridgeman Images.



100. Titov slavoluk, kraj prvog veka nove ere, Rim.

Fotogra ja © Photostock-Israel/Alamy.

101. Tomas Tornikroft, statua Budike (sredina XIX veka –

1902), Viktorijin kej, London. Fotogra ja © Chris

Lawrence/Alamy.



102. Zoilova gura i rekonstrukcija skulpture sa Zoilovog

groba. Crtež: K. Halet. Preuzeto iz R. R. R. Smit,

Spomenik Gaja Julija Zoila: Afrodizijas I (Majnc,

1994), gura 5.



103. Konstantinov slavoluk, 315. godina nove ere.

Fotogra ja © Chris Selby/Alamy.



Iako su učinjeni svi napori da se pronađu vlasnici autorskih

prava ilustracija, autorka i izdavači bili bi zahvalni za svaku

informaciju o ilustracijama čije vlasnike prava nisu pronašli i

rado će objaviti ispravke u sledećim izdanjima.





